{
  "title": "ข้อกำหนดการให้บริการศูนย์พาร์ทเนอร์ TikTok Shop",
  "content": "# ข้อกำหนดการให้บริการศูนย์พาร์ทเนอร์ TikTok Shop ที่ใช้บังคับในทั่วโลก\nปรับปรุงล่าสุด: 15 สิงหาคม 2567\n## สรุปข้อกำหนดฉบับนี้\nกล่าวโดยสรุป ข้อกำหนดการให้บริการศูนย์พาร์ทเนอร์ TikTok Shop ที่ใช้บังคับในทั่วโลกฉบับนี้เป็นสัญญาระหว่างท่านกับ TikTok ซึ่งใช้บังคับกับการเข้าถึงและใช้แพลตฟอร์มศูนย์พาร์ทเนอร์ของท่าน นอกเหนือจากเรื่องอื่น ๆ แล้ว ข้อกำหนดฉบับนี้\n\n* แสดงข้อกำหนดที่ต้องปฏิบัติตามในการทำการตลาด ประชาสัมพันธ์ และ/หรือเสนอบริการของท่านบนแพลตฟอร์มศูนย์พาร์ทเนอร์ TikTok Shop แก่ผู้ขาย ครีเอเตอร์ ผู้จัด หรือบุคคลภายนอกอื่นใด (หรือเรียกว่า “ผู้ใช้บริการ”) (ข้อ 3 (บริการของพาร์ทเนอร์) และข้อ 4 (บัญชีของท่าน))\n* ระบุว่า TikTok ไม่เป็นคู่สัญญาในสัญญาใด ๆ ที่มีการเข้าทำระหว่างพาร์ทเนอร์กับผู้ใช้บริการ (ข้อ 3.5 และข้อ 3.9)\n* ระบุกฎระเบียบเกี่ยวกับสิ่งที่ท่านสามารถทำได้และไม่สามารถทำได้ เมื่อเข้าถึงและใช้ผลิตภัณฑ์ศูนย์พาร์ทเนอร์ (ข้อ 7 (การเข้าถึงและใช้ผลิตภัณฑ์ศูนย์พาร์ทเนอร์ของท่าน))\n* มอบสิทธิบางประการในเนื้อหาของพาร์ทเนอร์ซึ่งอยู่บนแพลตฟอร์มศูนย์พาร์ทเนอร์ให้แก่ TikTok (ข้อ 9 (สิทธิในทรัพย์สินทางปัญญา))\n* ระบุเงื่อนไขเกี่ยวกับการใช้ข้อมูลที่ท่านได้รับจาก TikTok ซึ่งแสดงให้เห็นถึงประสิทธิภาพหรือประสิทธิผลของผลิตภัณฑ์ศูนย์พาร์ทเนอร์ของท่าน (ข้อ 10 (ข้อมูลของ TikTok))\n* ระบุแนวทางที่ TikTok อาจจำกัด ระงับ หรือยุติความสัมพันธ์ระหว่าง TikTok กับท่าน (ข้อ 12 (การระงับสิทธิในการเข้าถึงและการยกเลิกบัญชี) และผลที่ตามมาหลังจากการยกเลิกบัญชี (ข้อ 13 (ผลที่ตามมาหลังจากการยกเลิกบัญชี))\n* จำกัดความเสียหายที่เราอาจต้องรับผิด (ข้อ 14 (การปลดเปลื้องความรับผิด) และข้อ 16 (การจำกัดความรับผิด)) และ\n   ระบุแนวทางปฏิบัติในกรณีที่ท่านมีข้อพิพาทกับ TikTok ตามข้อกำหนดฉบับนี้ (ดูข้อ 18 (ข้อกำหนดทั่วไป) และเอกสารแนบท้าย 1 ซึ่งแสดงข้อกำหนดเพิ่มเติมเฉพาะประเทศที่อาจใช้บังคับ ขึ้นอยู่กับประเทศที่ท่านอยู่อาศัย)\n\n## ข้อกำหนดทั่วไป\n### 1. ความสัมพันธ์ระหว่างท่านกับ TikTok\n1.1 ข้อกำหนดการให้บริการศูนย์พาร์ทเนอร์ TikTok Shop ที่ใช้บังคับในทั่วโลกฉบับนี้ (“ข้อกำหนด”) ใช้บังคับกับการเข้าถึงและใช้แพลตฟอร์มศูนย์พาร์ทเนอร์ TikTok Shop (“ศูนย์พาร์ทเนอร์ TikTok Shop”) ของท่าน รวมถึงผลิตภัณฑ์และ/หรือบริการทั้งหมดที่เกี่ยวข้องกับศูนย์พาร์ทเนอร์ TikTok Shop (เรียกรวมกันว่า “ผลิตภัณฑ์ศูนย์พาร์ทเนอร์”) ซึ่งท่านสามารถเข้าถึงและใช้ผ่านทางบัญชีศูนย์พาร์ทเนอร์ TikTok Shop ของท่าน (“บัญชี”) ข้อกำหนดฉบับนี้ก่อให้เกิดสัญญาที่มีผลผูกพันตามกฎหมายระหว่างท่านกับ TikTok\n1.2 ในข้อกำหนดฉบับนี้ เว้นแต่เมื่อกำหนดเป็นอย่างอื่น คำว่า “TikTok” “เรา” และ “ของเรา” ให้มีความหมายดังนี้\n(1) หากท่านอาศัยอยู่ในหรือจดทะเบียนจัดตั้งขึ้นตามกฎหมายของสหราชอาณาจักร (“สหราชอาณาจักร”) ให้หมายถึง TikTok Information Technologies UK Limited ซึ่งเป็นบริษัทที่จดทะเบียนจัดตั้งในสหราชอาณาจักร\n(2) หากท่านอาศัยอยู่ในหรือจดทะเบียนจัดตั้งขึ้นตามกฎหมายของประเทศสมาชิกเขตเศรษฐกิจยุโรป (“เขตเศรษฐกิจยุโรป”) หรือสวิตเซอร์แลนด์ ให้หมายถึง TikTok Technology Limited ซึ่งเป็นบริษัทที่จดทะเบียนจัดตั้งในไอร์แลนด์\n(3) หากท่านอาศัยอยู่ในหรือจดทะเบียนจัดตั้งขึ้นตามกฎหมายของสหรัฐอเมริกา (“สหรัฐอเมริกา”) ให้หมายถึง TikTok, Inc. ซึ่งเป็นบริษัทที่จดทะเบียนจัดตั้งในสหรัฐอเมริกา\n(4) หากท่านอาศัยอยู่ในหรือจดทะเบียนจัดตั้งขึ้นตามกฎหมายของอินโดนีเซีย หรือหากท่านอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดอินโดนีเซีย ให้หมายถึง PT Tokopedia ซึ่งเป็นบริษัทที่จดทะเบียนจัดตั้งในอินโดนีเซีย\n(5) หากท่านอาศัยอยู่ในหรือจดทะเบียนจัดตั้งขึ้นตามกฎหมายของมาเลเซีย หรือหากท่านอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดมาเลเซีย ให้หมายถึง TikTok Shop (Malaysia) Sdn Bhd ซึ่งเป็นบริษัทที่จดทะเบียนจัดตั้งในมาเลเซีย\n(6) หากท่านอาศัยอยู่ในหรือจดทะเบียนจัดตั้งขึ้นตามกฎหมายของฟิลิปปินส์ หรือหากท่านอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดฟิลิปปินส์ ให้หมายถึง ByteDance Philippines Inc. ซึ่งเป็นบริษัทที่จดทะเบียนจัดตั้งในฟิลิปปินส์\n(7) หากท่านอาศัยอยู่ในหรือจดทะเบียนจัดตั้งขึ้นตามกฎหมายของประเทศไทย หรือหากท่านอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดประเทศไทย ให้หมายถึง บริษัท ติ๊กต๊อก ช็อป (ประเทศไทย) จำกัด ซึ่งเป็นบริษัทที่จดทะเบียนจัดตั้งในประเทศไทย\n(8) หากท่านอาศัยอยู่ในหรือจดทะเบียนจัดตั้งขึ้นตามกฎหมายของภูมิภาคและประเทศที่ไม่ได้อยู่ใน สหราชอาณาจักร เขตเศรษฐกิจยุโรป สวิตเซอร์แลนด์ สหรัฐอเมริกา อินโดนีเซีย มาเลเซีย ฟิลิปปินส์ หรือประเทศไทย หรือหากท่านอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดในประเทศอื่นที่ไม่ใช่อินโดนีเซีย มาเลเซีย ฟิลิปปินส์ หรือประเทศไทย ให้หมายถึง TikTok Pte. Ltd. ซึ่งเป็นบริษัทที่จดทะเบียนจัดตั้งในสิงคโปร์\nเมื่ออ้างถึง “กลุ่มบริษัท TikTok” ในข้อกำหนดฉบับนี้ ให้หมายถึง TikTok และนิติบุคคลใด ๆ ซึ่งมีอำนาจควบคุม ถูกควบคุมโดย หรืออยู่ภายใต้การควบคุมเดียวกันกับ TikTok ไม่ว่าโดยตรงหรือโดยอ้อม\nเมื่ออ้างถึง “ท่าน” ในข้อกำหนดฉบับนี้ ให้หมายถึงบุคคลหรือนิติบุคคลที่เข้าทำข้อกำหนดฉบับนี้ (และคำว่า “ของท่าน” ให้ตีความในทำนองเดียวกัน)\n1.3 การที่ท่านเข้าถึงและใช้ผลิตภัณฑ์ศูนย์พาร์ทเนอร์จะถือเป็นการที่ท่านยอมรับข้อกำหนดฉบับนี้ หากท่านไม่ยอมรับข้อกำหนดฉบับนี้ ท่านต้องไม่เข้าถึงและใช้ผลิตภัณฑ์ศูนย์พาร์ทเนอร์\n1.4 หากท่านเข้าถึงและ/หรือใช้ผลิตภัณฑ์ศูนย์พาร์ทเนอร์ในนามของธุรกิจหรือนิติบุคคล ท่านรับรอง รับประกัน และตกลงว่า\n1) ท่านเป็นผู้แทนผู้มีอำนาจของธุรกิจหรือนิติบุคคล ซึ่งมีอำนาจในการลงนามผูกพันธุรกิจหรือนิติบุคคลดังกล่าวตามข้อกำหนดฉบับนี้ และท่านตกลงยอมรับข้อกำหนดฉบับนี้ในนามของธุรกิจหรือนิติบุคคลนั้น\n2) ธุรกิจหรือนิติบุคคลของท่านมีหน้าที่ตามกฎหมายและหน้าที่ให้การสนับสนุนด้านการเงินเพื่อให้ท่านเข้าถึงและใช้ผลิตภัณฑ์ศูนย์พาร์ทเนอร์ รวมทั้งเพื่อให้บุคคลอื่น ๆ ที่มีความเกี่ยวข้องกับนิติบุคคลของท่านสามารถเข้าถึงและใช้บัญชีของท่านได้ รวมถึงลูกจ้าง ตัวแทน และผู้รับจ้าง\n3) นิติบุคคลของท่านเป็นนิติบุคคลที่ดำรงอยู่โดยชอบและมีสถานะที่ดีตามกฎหมายของประเทศที่จดทะเบียนจัดตั้งหรือก่อตั้งนิติบุคคลดังกล่าว และ\n4) ท่านมีอายุ 18 ปีขึ้นไป\n1.5 ท่านต้องไม่เข้าถึงและใช้ผลิตภัณฑ์ศูนย์พาร์ทเนอร์ หาก (ก) ท่านยังไม่บรรลุนิติภาวะ หรือไม่สามารถเข้าทำสัญญาที่มีผลผูกพันตามกฎหมายกับ TikTok ได้ หรือ (ข) ท่านเป็นบุคคลที่ถูกห้ามไม่ให้เข้าถึงและใช้ผลิตภัณฑ์ศูนย์พาร์ทเนอร์ตามกฎหมายที่ใช้บังคับของประเทศที่ท่านอาศัยอยู่ (หรือประเทศที่ท่านอยู่ขณะเข้าถึงหรือใช้ผลิตภัณฑ์ศูนย์พาร์ทเนอร์)\n1.6 TikTok จะแจ้งให้ท่านทราบถึงการเปลี่ยนแปลงในส่วนที่เป็นสาระสำคัญใด ๆ ของข้อกำหนดฉบับนี้ในกรณีที่กฎหมายที่ใช้บังคับกำหนดให้ TikTok แจ้งให้ทราบก่อน เว้นแต่ในกรณีที่กฎหมายที่ใช้บังคับห้าม TikTok สงวนสิทธิที่จะเปลี่ยนแปลง ปรับปรุง หรือแก้ไขข้อกำหนดฉบับนี้ในเวลาใดก็ตาม โดยมีผลบังคับในทันที ไม่ว่าจะด้วยเหตุใดก็ตาม รวมถึงเหตุผลทางกฎหมาย การกำกับดูแล การฉ้อโกง และ/หรือการรักษาความปลอดภัย การเปลี่ยนแปลงใด ๆ ก็ตามจะไม่มีผลบังคับย้อนหลัง การที่ท่านยังคงเข้าถึงและใช้ผลิตภัณฑ์ศูนย์พาร์ทเนอร์ต่อไปหลังจากที่การปรับปรุงข้อกำหนดมีผลบังคับแล้ว จะถือเป็นการที่ท่านยอมรับข้อกำหนดที่มีการปรับปรุงดังกล่าว ข้อกำหนดฉบับล่าสุดจะมีผลบังคับใช้แทนที่ข้อกำหนดฉบับก่อนหน้าทุกฉบับ\n1.7 หากท่านไม่ตกลงยอมรับการเปลี่ยนแปลงใด ๆ ต่อข้อกำหนดฉบับนี้ ท่านสามารถยกเลิกบัญชีของท่านได้ตามข้อกำหนดฉบับนี้\n### 2. ข้อกำหนดเพิ่มเติม\n2.1 ข้อกำหนดและนโยบายเพิ่มเติมจะมีผลบังคับกับการใช้ TikTok Shop และแพลตฟอร์มของท่าน และถือเป็นส่วนหนึ่งของข้อกำหนดฉบับนี้ ข้อกำหนดและนโยบายที่สำคัญที่ท่านควรทราบ ซึ่งถือเป็นส่วนหนึ่งของข้อกำหนดฉบับนี้ ได้แก่\n(1) [ข้อกำหนดการให้บริการ TikTok ที่บังคับใช้ในเขตเศรษฐกิจยุโรป/สหราชอาณาจักร/สวิตเซอร์แลนด์](https://www.tiktok.com/legal/page/eea/terms-of-service/en) - ข้อกำหนดฉบับนี้ใช้บังคับกับการใช้บริการ TikTok รวมถึงแอปพลิเคชัน TikTok ของท่าน\n(2) [ข้อกำหนดการใช้งาน TikTok Shop ที่บังคับใช้ในสหภาพยุโรป](https://seller-ie.tiktok.com/university/essay?knowledge_id=2225681119987488&article_type=agreement&identity=1) – ข้อกำหนดฉบับนี้ใช้บังคับกับการใช้ TikTok Shop ในสหภาพยุโรปของท่าน และ\n(3) [หลักเกณฑ์สำหรับชุมชนของ TikTok ที่บังคับใช้ในทั่วโลก](https://www.tiktok.com/community-guidelines/en?lang=en) - หลักเกณฑ์ฉบับนี้ระบุหลักเกณฑ์ที่สำคัญที่ช่วยให้มั่นใจว่าผู้ใช้จะได้รับประสบการณ์ที่ปลอดภัยและไว้วางใจได้บนแพลตฟอร์ม\n2.2 ข้อกำหนดเพิ่มเติมเฉพาะประเทศซึ่งแสดงอยู่ในเอกสารแนบท้าย 1 จะใช้บังคับกับท่าน หากท่านมีถิ่นที่อยู่ปกติอยู่ในประเทศที่ระบุอยู่ในเอกสารแนบท้าย 1 ในกรณีที่ข้อกำหนดเพิ่มเติมเฉพาะประเทศขัดแย้งกับส่วนที่เหลือของข้อกำหนดฉบับนี้ ให้ข้อกำหนดเพิ่มเติมเฉพาะประเทศมีผลบังคับเหนือกว่า\n2.3 ผลิตภัณฑ์ศูนย์พาร์ทเนอร์ การทำการตลาดหรือการประชาสัมพันธ์ผลิตภัณฑ์ศูนย์พาร์ทเนอร์ใด ๆ และการมีส่วนร่วมในโปรแกรมพาร์ทเนอร์ใด ๆ ของท่านจะอยู่ภายใต้บังคับของข้อกำหนด หลักเกณฑ์ ระเบียบ และ/หรือนโยบายเพิ่มเติมที่ TikTok จะแจ้งให้ท่านทราบเป็นคราว ๆ ไป รวมถึงข้อกำหนดใด ๆ ที่มีการอ้างถึงในข้อกำหนดฉบับนี้หรือแสดงต่อท่านเมื่อท่านเข้าถึงและใช้ผลิตภัณฑ์ศูนย์พาร์ทเนอร์ใด ๆ และโดยการอ้างถึงข้อกำหนด หลักเกณฑ์ ระเบียบ และ/หรือนโยบายเพิ่มเติมใด ๆ ดังกล่าวในข้อกำหนดฉบับนี้ ให้ถือว่าข้อกำหนด หลักเกณฑ์ ระเบียบ และ/หรือนโยบายเพิ่มเติมดังกล่าวเป็นส่วนหนึ่งของข้อกำหนดฉบับนี้ด้วย โดยไม่กระทบต่อข้อความก่อนหน้านี้ หากท่านทำการรวมระบบอื่นกับศูนย์พาร์ทเนอร์ TikTok Shop หรือแพลตฟอร์ม TikTok Shop อื่นใด (ไม่ว่าโดยใช้ API ของ TikTok หรือด้วยวิธีการอื่น) ท่านต้องปฏิบัติตามข้อกำหนดการให้บริการ TikTok Shop สำหรับนักพัฒนา ([สหราชอาณาจักร/สหภาพยุโรป](https://partner.tiktokshop.com/docv2/page/6673e596c6a35e02ddea7e80) [ภูมิภาคอื่น](https://partner.tiktokshop.com/docv2/page/6506bc942f024f02be400315)) รวมทั้งข้อกำหนด หลักเกณฑ์ ระเบียบ และ/หรือนโยบายเพิ่มเติมอื่น ๆ ทั้งหมดที่ใช้บังคับกับการใช้และ/หรือการรวมระบบกับศูนย์พาร์ทเนอร์ TikTok Shop และ/หรือแพลตฟอร์ม TikTok Shop อื่นใดของท่าน (ข้อกำหนด นโยบาย ระเบียบ และหลักเกณฑ์ที่กล่าวถึงในข้อ 2 นี้ให้เรียกรวมกันว่า “ข้อกำหนดเพิ่มเติม”)\n2.4 การอ้างถึง “ข้อกำหนดฉบับนี้” ให้ถือว่ารวมถึงข้อกำหนดเพิ่มเติมใด ๆ ที่ใช้บังคับตามที่มีการแก้ไขเพิ่มเติมเป็นครั้งคราว ในกรณีที่ข้อกำหนดที่เฉพาะเจาะจงใด ๆ ของข้อกำหนดเพิ่มเติมขัดแย้งกับข้อกำหนดฉบับนี้ ให้ข้อกำหนดที่เฉพาะเจาะจงของข้อกำหนดเพิ่มเติมที่ใช้บังคับมีผลบังคับเหนือกว่า\n### 3. บริการของพาร์ทเนอร์\n3.1 ในข้อกำหนดฉบับนี้ คำต่อไปนี้ให้มีความหมายดังนี้\n(1) พาร์ทเนอร์ หมายถึง ท่านในฐานะที่เป็นผู้ให้บริการที่เป็นบุคคลภายนอก ซึ่งให้บริการของพาร์ทเนอร์แก่ผู้ใช้บริการ ซึ่งอาจรวมถึงท่านในฐานะที่เป็นเครือข่ายแบบหลายช่อง พาร์ทเนอร์ที่เป็นเอเจนซีผู้จัดหาและจัดการครีเอเตอร์ พาร์ทเนอร์ TikTok Shop แมวมอง พาร์ทเนอร์ในเครือ และ/หรือนักพัฒนา\n(2) ผู้ใช้บริการ หมายถึง ผู้ขาย ครีเอเตอร์ ผู้จัด หรือบุคคลภายนอกอื่นใดที่ได้รับบริการของพาร์ทเนอร์ และ\n(3) บริการของพาร์ทเนอร์ หมายถึง บริการใด ๆ ที่ท่านจัดหาให้ผู้ใช้บริการบน ผ่านทาง และ/หรือโดยเกี่ยวเนื่องกับศูนย์พาร์ทเนอร์ TikTok Shop รวมถึงบริการสาธารณะ บริการของพาร์ทเนอร์ในเครือ และ/หรือบริการที่ปรับแต่งตามความต้องการใด ๆ\n3.2 ในการทำการตลาด ประชาสัมพันธ์ และ/หรือเสนอบริการของพาร์ทเนอร์ของท่านบนศูนย์พาร์ทเนอร์ TikTok Shop ท่านต้องแสดงข้อมูลเกี่ยวกับบริการของพาร์ทเนอร์ รวมถึงคำอธิบายเกี่ยวกับบริการของพาร์ทเนอร์ ตามที่ TikTok กำหนดเป็นคราว ๆ ไป (“ข้อมูลเกี่ยวกับบริการของพาร์ทเนอร์”) ท่านต้องดำเนินการให้มั่นใจว่า ข้อมูลเกี่ยวกับบริการของพาร์ทเนอร์เป็นปัจจุบัน ครบถ้วน และถูกต้องเสมอ หากท่านไม่แสดงข้อมูลเกี่ยวกับบริการของพาร์ทเนอร์ หรือ TikTok สงสัยว่าข้อมูลเกี่ยวกับบริการของพาร์ทเนอร์ไม่เป็นปัจจุบัน ไม่ครบถ้วน และ/หรือไม่ถูกต้อง TikTok สงวนสิทธิที่จะระงับและ/หรือนำบริการของพาร์ทเนอร์ (ไม่ว่าทั้งหมดหรือเป็นบางส่วน) ออกจากศูนย์พาร์ทเนอร์ TikTok Shop โดยไม่ต้องมีความรับผิดต่อท่านแต่อย่างใด\n3.3 ท่านรับทราบและตกลงว่า ข้อมูลเกี่ยวกับบริการของพาร์ทเนอร์ของท่าน รวมถึงข้อมูลติดต่อของท่าน อาจถูกเปิดเผยต่อผู้ใช้บริการ และท่านอนุญาตให้ TikTok เปิดเผยข้อมูลเกี่ยวกับบริการของพาร์ทเนอร์ของท่าน (ไม่ว่าทั้งหมดหรือเป็นบางส่วน) ต่อผู้ใช้บริการ\n3.4 TikTok มีสิทธิแต่ไม่มีหน้าที่ในการตรวจสอบบริการของพาร์ทเนอร์และข้อมูลเกี่ยวกับบริการของพาร์ทเนอร์ ไม่ว่าในกรณีใดก็ตาม การตรวจสอบดังกล่าวต้องไม่ถูกตีความว่าเป็นการที่ TikTok สนับสนุนและ/หรือเห็นชอบกับบริการของพาร์ทเนอร์และ/หรือข้อมูลเกี่ยวกับบริการของพาร์ทเนอร์ TikTok มีสิทธิปฏิเสธคำขอของท่านในการให้บริการของพาร์ทเนอร์โดยขึ้นอยู่กับดุลยพินิจซึ่งถือเป็นที่สุดของ TikTok ไม่ว่าจะด้วยเหตุใดก็ตาม รวมถึงในกรณีที่บริการของพาร์ทเนอร์ไม่เป็นไปตามกฎหมายที่ใช้บังคับ ข้อกำหนดฉบับนี้ และ/หรือข้อกำหนดหรือนโยบายอื่นใดที่ใช้บังคับของ TikTok\n3.5 ท่านรับทราบและตกลงว่า สัญญาการให้บริการของพาร์ทเนอร์ทั้งปวงจะเป็นสัญญาที่เข้าทำระหว่างท่านกับผู้ใช้บริการเท่านั้น TikTok จะไม่เป็นคู่สัญญาตามข้อตกลงใด ๆ ระหว่างท่านกับผู้ใช้บริการ ท่านต้องเข้าทำสัญญากับผู้ใช้บริการโดยตรงเพื่อให้บริการของพาร์ทเนอร์ และไม่ว่าในกรณีใดก็ตาม TikTok ไม่มีหน้าที่รับผิดชอบเกี่ยวกับบริการของพาร์ทเนอร์\n3.6 ท่านรับรองและรับประกันว่า ก่อนที่จะให้บริการของพาร์ทเนอร์แก่ผู้ใช้บริการ\n(1) ท่านได้เข้าทำสัญญาอีกฉบับแยกต่างหากกับผู้ใช้บริการ สำหรับการให้บริการของพาร์ทเนอร์ (“สัญญาการให้บริการของพาร์ทเนอร์”) และ\n(2) การที่ท่านดำเนินการเพื่อให้บริการของพาร์ทเนอร์ และการที่ท่านปฏิบัติหน้าที่ตามสัญญาการให้บริการของพาร์ทเนอร์ใด ๆ จะไม่ทำให้ท่านทำผิดข้อกำหนดฉบับนี้\n3.7 ท่านรับประกันและตกลงว่า ท่านจะให้บริการของพาร์ทเนอร์แก่ผู้ใช้บริการโดยใช้ทักษะความสามารถและความระมัดระวังตามสมควร ตามแนวปฏิบัติทางอุตสาหกรรมที่ดี และตามกฎหมายที่ใช้บังคับทั้งปวง\n3.8 ข้อมูลของผู้ใช้บริการ ท่านรับรอง รับประกัน และตกลงว่า\n(1) ท่านจะดำเนินการขอความเห็นชอบเป็นลายลักษณ์อักษรอย่างถูกต้องตามกฎหมายจากผู้ใช้บริการก่อนที่จะเข้าถึง ประมวลผล โอน จัดเก็บ และ/หรือใช้ข้อมูลใด ๆ ของผู้ใช้บริการ ซึ่งเกี่ยวข้องกับบริการของพาร์ทเนอร์ (รวมถึงข้อมูลส่วนบุคคลใด ๆ ที่อยู่ภายใต้การควบคุมของผู้ใช้บริการ) (“ข้อมูลของผู้ใช้บริการ”) และการที่ท่านเข้าถึงและใช้ผลิตภัณฑ์ศูนย์พาร์ทเนอร์เพื่อวัตถุประสงค์ในการให้บริการของพาร์ทเนอร์จะอยู่ภายใต้เงื่อนไขว่า ท่านต้องดำเนินการขอความเห็นชอบเป็นลายลักษณ์อักษรอย่างถูกต้องตามกฎหมายดังกล่าวเรียบร้อยแล้ว\n(2) ท่านจะหยุดเข้าถึงและใช้ข้อมูลของผู้ใช้บริการใด ๆ ทันที หากผู้ใช้บริการยกเลิกหรือเพิกถอนการให้ความเห็นชอบแก่ท่านสำหรับการเข้าถึงและ/หรือใช้ข้อมูลของผู้ใช้บริการดังกล่าว\n(3) ท่านจะเข้าถึง ประมวลผล โอน จัดเก็บ และ/หรือใช้ข้อมูลของผู้ใช้บริการได้ ต่อเมื่อ\n(i) การดำเนินการดังกล่าวสอดคล้องกับ\n\n* กฎหมายที่ใช้บังคับ\n* สัญญาการให้บริการของพาร์ทเนอร์ที่ใช้บังคับ โดยท่านจะดำเนินการให้มั่นใจว่าสัญญาดังกล่าวระบุความคุ้มครองทางสัญญาที่จำเป็นทั้งปวงตามที่กฎหมายที่ใช้บังคับกำหนด และท่านจะพยายามให้ความร่วมมือกับผู้ใช้บริการเกี่ยวกับการปฏิบัติหน้าที่ใด ๆ ที่ผู้ใช้บริการอาจมีเกี่ยวกับการโอนข้อมูลส่วนบุคคลไปต่างประเทศ (ถ้ามี)\n\n(ii) เป็นการดำเนินการเพื่อวัตถุประสงค์ในการให้บริการของพาร์ทเนอร์ตามข้อกำหนดฉบับนี้เท่านั้น\n(iii) ท่านได้แสดงนโยบายความเป็นส่วนตัวต่อผู้ใช้บริการล่วงหน้าเรียบร้อยแล้ว เพื่อที่ผู้ใช้บริการจะมีความเข้าใจว่าท่านจะประมวลผลข้อมูลของผู้ใช้บริการอย่างไร เพราะอะไร เมื่อใด และเพื่อวัตถุประสงค์ใด ตามที่กฎหมายที่ใช้บังคับกำหนด และ\n(iv) ท่านได้ดำเนินการขอความยินยอมที่จำเป็นทั้งปวงจากผู้ใช้บริการแล้ว ตามที่กฎหมายที่ใช้บังคับกำหนด (รวมถึงความยินยอมเกี่ยวกับการทำการตลาดหรือการประชาสัมพันธ์เกี่ยวกับท่าน หรือบริการหรือผลิตภัณฑ์ของท่าน)\n(4) ท่านจะไม่จัดเก็บหรือเก็บรักษาข้อมูลของผู้ใช้บริการเป็นระยะเวลานานกว่าที่กฎหมายที่ใช้บังคับกำหนด และท่านต้องลบข้อมูลของผู้ใช้บริการใด ๆ ที่ท่านไม่มีความจำเป็นต้องเก็บรักษาไว้อีกต่อไปแล้วโดยเร็ว\n(5) ท่านต้องไม่เก็บรวบรวมหรือใช้ข้อมูลของผู้ใช้บริการเพื่อวัตถุประสงค์ส่วนตัวของท่านไม่ว่าในเวลาใดก็ตาม\n(6) ท่านต้องไม่ขายหรือแลกเปลี่ยนข้อมูลของผู้ใช้บริการใด ๆ\n(7) ท่านต้องจัดเก็บข้อมูลของผู้ใช้บริการทั้งหมดที่อยู่ในความครอบครองของท่านไว้อย่างปลอดภัยตามแนวปฏิบัติทางอุตสาหกรรมที่ดี\n(8) TikTok ไม่รับรองความถูกต้องหรือให้การรับรองข้อมูลของผู้ใช้บริการใด ๆ และ TikTok ไม่มีหน้าที่ในการตรวจสอบให้แน่ใจว่าข้อมูลของผู้ใช้บริการมีความถูกต้องหรือสมบูรณ์\n(9) ข้อมูลของผู้ใช้บริการทั้งหมดจัดหาให้ตามสภาพและตามที่มี โดยไม่มีการประกัน การรับรอง และ/หรือการรับประกันไม่ว่าในลักษณะใดก็ตาม ไม่ว่าโดยชัดแจ้งหรือโดยปริยาย และ\n(10) TikTok ไม่ให้การรับประกัน การรับรอง หรือการประกันว่า ข้อมูลของผู้ใช้บริการจะพร้อมใช้งานเสมอ\n3.9 ความสัมพันธ์กับผู้ใช้บริการ ท่านรับทราบและตกลงว่า\n(1) ท่านต้องรับผิดชอบแต่เพียงผู้เดียวในการดำเนินการใด ๆ กับผู้ใช้บริการ รวมถึงการให้บริการของพาร์ทเนอร์\n(2) TikTok ไม่มีหน้าที่ในการดำเนินการให้ผู้ใช้บริการปฏิบัติหน้าที่ของตนเกี่ยวกับบริการของพาร์ทเนอร์ รวมถึงการชำระค่าบริการหรือเงินอื่น ๆ ที่ผู้ใช้บริการอาจต้องชำระแก่ท่านเกี่ยวกับบริการของพาร์ทเนอร์ใด ๆ\n(3) ท่านต้องดำเนินการขอรับความเห็นชอบที่ชอบด้วยกฎหมายเป็นลายลักษณ์อักษรจากผู้ใช้บริการแต่ละรายก่อนที่ท่านจะเข้าถึงบัญชี TikTok ของบุคคลเหล่านั้นในนามของบุคคลเหล่านั้น และท่านต้องปฏิบัติตามข้อกำหนดและนโยบายทั้งปวงของ TikTok ที่อาจใช้บังคับกับการใช้บัญชี TikTok ของผู้ใช้บริการไม่ว่าในเวลาใดก็ตาม\n(4) TikTok จะไม่กระทำการในฐานะผู้แทนของท่าน และจะไม่ถือว่า TikTok ให้การรับรอง การสนับสนุน หรือความเห็นชอบเกี่ยวกับข้อมูลใด ๆ ที่ท่านมอบให้แก่ผู้ใช้บริการรายใดก็ตาม รวมถึงข้อมูลเกี่ยวกับอัตราค่าบริการและ/หรือคุณภาพของบริการของพาร์ทเนอร์ หรือข้อมูลเกี่ยวกับบริการของพาร์ทเนอร์ของท่าน\n(5) ในกรณีที่ท่านทำข้อตกลงหรือเข้าทำสัญญากับผู้ใช้บริการ ท่านดำเนินการดังกล่าวในฐานะผู้รับจ้างอิสระของผู้ใช้บริการรายนั้น และท่านไม่ได้ดำเนินการดังกล่าวในฐานะผู้รับจ้างอิสระของ TikTok\n(6) ผู้ใช้บริการไม่ได้เป็นลูกจ้าง พนักงาน ตัวแทน หรือผู้รับจ้างของ TikTok\n(7) TikTok ไม่ได้เป็นผู้ให้บริการด้านการชำระเงิน และไม่มีความรับผิดชอบสำหรับการชำระเงินใด ๆ แก่ท่านหรือผู้ใช้บริการ (รวมถึงการชำระเงินจากท่านแก่ผู้ใช้บริการ หรือจากผู้ใช้บริการแก่ท่าน)\n(8) TikTok ไม่มีหน้าที่ในการบังคับให้ปฏิบัติตามสัญญาหรือข้อตกลงใด ๆ ระหว่างท่านกับผู้ใช้บริการ หรือหน้าที่เกี่ยวกับข้อพิพาทและ/หรือความรับผิดใด ๆ ที่อาจเกิดขึ้นจากสัญญาการให้บริการของพาร์ทเนอร์ ท่านมีหน้าที่ในการระงับข้อพิพาทใด ๆ ที่เกิดขึ้นระหว่างท่านกับผู้ใช้บริการโดยเร็วและอย่างเป็นธรรม TikTok อาจอำนวยความสะดวกในการติดต่อสื่อสารระหว่างท่านกับผู้ใช้บริการเป็นรายกรณีไป แต่ TikTok จะไม่ถือเป็นคู่กรณีในข้อพิพาทใด ๆ ดังกล่าว และไม่มีหน้าที่ในการอำนวยความสะดวกในเรื่องดังกล่าวแต่อย่างใด\n3.10 การแสดงข้อมูล\n(1) TikTok อาจแสดง (หรือไม่แสดง) ข้อมูลบริษัทและข้อมูลเกี่ยวกับบริการของพาร์ทเนอร์ของท่านในรูปแบบใดก็ตามต่อผู้ใช้บริการ หรืออาจระบุชื่อ ประชาสัมพันธ์ หรือจัดอันดับเนื้อหาเกี่ยวกับท่านหรือบริการของพาร์ทเนอร์ของท่านเพื่อแสดงผลต่อผู้ใช้บริการบนแพลตฟอร์มใด ๆ ของ TikTok (รวมถึงศูนย์พาร์ทเนอร์ TikTok Shop) ตามนโยบายที่ใช้บังคับของ TikTok ซึ่ง TikTok อาจแก้ไขเพิ่มเติมเป็นคราว ๆ ไปโดยขึ้นอยู่กับดุลยพินิจของ TikTok แต่เพียงผู้เดียว เท่าที่กฎหมายที่ใช้บังคับอนุญาต TikTok สงวนสิทธิที่จะนำเนื้อหาของท่านออกจากการจัดอันดับเพื่อแสดงผลต่อผู้ใช้บริการ นำข้อมูลที่เกี่ยวข้องกับบริการของพาร์ทเนอร์บางส่วนหรือทั้งหมดออก หรือนำท่านออกจากแพลตฟอร์ม TikTok (รวมถึงศูนย์พาร์ทเนอร์ TikTok Shop) ในเวลาใดก็ตามโดยขึ้นอยู่กับดุลยพินิจของ TikTok แต่เพียงผู้เดียว TikTok ไม่มีหน้าที่ใด ๆ ในการแสดงหรือใช้ข้อมูลบริษัทและข้อมูลเกี่ยวกับบริการของพาร์ทเนอร์ของท่านในลักษณะอื่นแต่อย่างใด\n(2) ท่านรับทราบและตกลงว่า ท่านต้องไม่กล่าวอ้าง ระบุ หรือระบุเป็นนัยว่าท่านได้รับการรับรอง การแนะนำ หรือการยอมรับในรูปแบบอื่นจาก TikTok หรือมีความร่วมมือกับ TikTok หรือเป็นพาร์ทเนอร์อย่างเป็นทางการกับ TikTok เว้นแต่เมื่อ TikTok ตกลงเป็นอย่างอื่นเป็นลายลักษณ์อักษรล่วงหน้า ในกรณีที่ผู้ใช้บริการทำข้อตกลงกับท่านโดยอ้างอิงข้อมูลที่แสดงดังกล่าว TikTok จะไม่มีความรับผิดหรือความรับผิดชอบใด ๆ เกี่ยวกับการทำข้อตกลงดังกล่าว\n### 4. บัญชีของท่าน\n4.1 ท่านอาจจำเป็นต้องสร้างบัญชี 1 บัญชีหรือมากกว่านั้นกับศูนย์พาร์ทเนอร์ TikTok Shop เพื่อเข้าถึงและใช้ผลิตภัณฑ์ศูนย์พาร์ทเนอร์บางประการ ท่านจะได้รับคำขอให้มอบข้อมูลเกี่ยวกับท่านแก่ TikTok ในระหว่างขั้นตอนการลงชื่อเข้าใช้และการลงทะเบียนของท่าน (“ข้อมูลการลงทะเบียน”)\n4.2 ท่านต้องดำเนินการให้มั่นใจว่า ข้อมูลใด ๆ ที่ท่านมอบให้แก่ TikTok ซึ่งเกี่ยวข้องกับบัญชีใด ๆ ของท่าน รวมถึงข้อมูลการลงทะเบียน เป็นข้อมูลที่ถูกต้อง เป็นปัจจุบัน และครบถ้วนสมบูรณ์ (และได้รับการแก้ไขให้ถูกต้อง เป็นปัจจุบัน และครบถ้วนสมบูรณ์เสมอ) หากท่านไม่มอบข้อมูลที่ถูกต้อง เป็นปัจจุบัน และครบถ้วนสมบูรณ์ และดำเนินการให้ข้อมูลนั้นถูกต้อง เป็นปัจจุบัน และครบถ้วนสมบูรณ์อยู่เสมอ จะถือว่าท่านทำผิดข้อกำหนดฉบับนี้ในสาระสำคัญ\n4.3 TikTok จะใช้ข้อมูลการลงทะเบียนของท่านในการประเมินว่าท่านจะได้รับอนุญาตให้ใช้ศูนย์พาร์ทเนอร์ TikTok Shop หรือไม่ หากท่านได้รับอนุญาต ท่านจะสามารถเข้าถึงฟังก์ชันต่าง ๆ ของศูนย์พาร์ทเนอร์ TikTok Shop ได้ โดยอยู่ภายใต้บังคับของข้อกำหนดฉบับนี้และข้อกำหนดเพิ่มเติมใด ๆ\n4.4 ท่านตกลงว่าจะเก็บข้อมูลการลงชื่อเข้าใช้บัญชีของท่านไว้เป็นความลับ และยอมรับว่าท่านมีความรับผิดชอบแต่เพียงผู้เดียวสำหรับการเข้าถึงบัญชีของท่าน รวมถึงผลกระทบในทางลบใด ๆ ที่ท่านอาจได้รับจากการไม่เก็บข้อมูลการลงชื่อเข้าใช้บัญชีของท่านไว้เป็นความลับและปลอดภัย ท่านต้องไม่ใช้หรือพยายามใช้บัญชีศูนย์พาร์ทเนอร์ TikTok Shop ของบุคคลอื่นโดยไม่ได้รับอนุญาตจากบุคคลดังกล่าว\n4.5 TikTok อาจเสนอผลิตภัณฑ์ศูนย์พาร์ทเนอร์ซึ่งทำให้ท่านซึ่งมีสถานะเป็นผู้ถือบัญชี (“ผู้ถือบัญชี”) สามารถอนุญาตให้บุคคลธรรมดาหรือบุคคลอื่น ๆ (“ผู้ใช้ที่ได้รับอนุญาต”) เข้าถึง ใช้ หรือจัดการบัญชีศูนย์พาร์ทเนอร์ TikTok Shop ของท่าน หรือข้อมูลเนื้อหาหรือฟีเจอร์ต่าง ๆ ในบัญชีของท่านได้ ท่านมีความรับผิดชอบแต่เพียงผู้เดียวสำหรับกิจกรรมใดที่เกิดขึ้นในบัญชีของท่าน รวมถึงกิจกรรมใด ๆ ของผู้ใช้ที่ได้รับอนุญาตของท่าน รวมทั้งการตัดสินใจใด ๆ ที่ท่านมีในการมอบหรือเพิกถอนสิทธิในการเข้าถึงแก่ผู้ใช้ที่ได้รับอนุญาต ท่านต้องดำเนินการให้มั่นใจว่าผู้ใช้ที่ได้รับอนุญาตรายใดก็ตามของท่านจะไม่เป็นผู้เยาว์ (คำจำกัดความของคำดังกล่าวจะขึ้นอยู่กับกฎหมายที่ใช้บังคับ) และมีอำนาจตามกฎหมายในการเข้าทำสัญญาที่มีผลผูกพันและกระทำการในนามของท่าน ผู้ใช้ที่ได้รับอนุญาตของท่านจะเข้าถึงหรือใช้ผลิตภัณฑ์ศูนย์พาร์ทเนอร์ หรือจัดการบัญชีศูนย์พาร์ทเนอร์ TikTok Shop ของท่านในนามของท่าน การกระทำการหรือละเว้นกระทำการใด ๆ โดยผู้ใช้ที่ได้รับอนุญาตของท่านโดยใช้บัญชีของท่านจะถือเป็นการกระทำการหรือละเว้นกระทำการของท่าน และการผิดสัญญาใด ๆ โดยผู้ใช้ที่ได้รับอนุญาตของท่านจะถือเป็นการผิดสัญญาของท่าน ท่านต้องดำเนินการให้ผู้ใช้ที่ได้รับอนุญาตทุกรายปฏิบัติตามข้อกำหนดฉบับนี้ และท่านจะมีความรับผิดและความรับผิดชอบสำหรับการทำผิดข้อกำหนดฉบับนี้โดยผู้ใช้ที่ได้รับอนุญาตรายใดก็ตาม เราสงวนสิทธิในการระงับหรือยกเลิกสิทธิของผู้ใช้ที่ได้รับอนุญาตในการเข้าถึงบัญชีของท่านและ/หรือผลิตภัณฑ์ศูนย์พาร์ทเนอร์โดยมีการบอกกล่าวหรือไม่ก็ได้ หากเราทราบว่ามีการทำผิดหรือการฝ่าฝืนข้อกำหนดฉบับนี้ หรือแนวทางการปฏิบัติ หรือนโยบายที่ใช้บังคับโดยผู้ใช้ที่ได้รับอนุญาตของท่าน โดยเราไม่ต้องมีความรับผิดแต่อย่างใด การระงับหรือยกเลิกบัญชีของท่านจะส่งผลให้เป็นการระงับหรือยกเลิกสิทธิของผู้ใช้ที่ได้รับอนุญาตทุกรายในการเข้าถึงบัญชีของท่าน\n### 5. ค่าบริการ\nTikTok จัดหาศูนย์พาร์ทเนอร์ TikTok Shop ให้แก่ท่านโดยไม่มีค่าใช้จ่าย แต่ TikTok สงวนสิทธิที่จะเรียกเก็บค่าบริการจากท่านสำหรับการใช้ศูนย์พาร์ทเนอร์ TikTok Shop ตามที่ TikTok อาจแจ้งให้ท่านทราบเป็นคราว ๆ ไปตามข้อ 1.6 (ความสัมพันธ์ระหว่างท่านกับ TikTok)\n### 6. ภาษี\nเว้นแต่เมื่อกฎหมายที่ใช้บังคับกำหนดเป็นอย่างอื่น ในกรณีที่ TikTok มีหน้าที่ในการกำหนด เรียกเก็บ และนำส่งภาษีในฐานะที่เป็นผู้ให้บริการตลาดสินค้าออนไลน์ ท่านรับทราบและตกลงว่า TikTok จะไม่มีหน้าที่ในการกำหนดหน้าที่ในการชำระภาษีของท่าน และ TikTok จะไม่มีหน้าที่ในการคำนวณ เรียกเก็บ รายงาน นำส่ง หรือชำระภาษีที่ใช้บังคับใด ๆ ซึ่งเกิดจากการที่ท่านให้บริการของพาร์ทเนอร์แก่ผู้ใช้บริการโดยตรง ท่านและ/หรือผู้ใช้บริการจะมีหน้าที่ในการเรียกเก็บ หัก หรือรายงานภาษีใด ๆ ที่เกิดขึ้นจากการชำระเงินแก่ท่านสำหรับการให้บริการของพาร์ทเนอร์ของท่านแก่ผู้ใช้บริการ และ TikTok จะไม่มีหน้าที่ดังกล่าว ท่านและ/หรือผู้ใช้บริการจะมีหน้าที่แต่เพียงผู้เดียวในการปฏิบัติหน้าที่ในการหักภาษีใด ๆ ที่มีขึ้นจากค่าคอมมิชชันหรือเงินอื่น ๆ ที่ท่านได้รับ (ถ้ามี) เพื่อแลกเปลี่ยนกับการให้บริการของพาร์ทเนอร์แก่ผู้ใช้บริการ\nท่านมีหน้าที่ในการออกใบกำกับภาษี ใบลดหนี้ และใบเสร็จรับเงิน (แล้วแต่กรณี) สำหรับการให้บริการของพาร์ทเนอร์แก่ผู้ใช้บริการ\n### 7. การเข้าถึงและใช้ผลิตภัณฑ์ศูนย์พาร์ทเนอร์ของท่าน\n7.1 หากท่านใช้แอปพลิเคชัน ซอฟต์แวร์ การให้บริการซอฟต์แวร์ (Software as a Service: SaaS) แพลตฟอร์ม หน้าสรุปข้อมูลสำคัญของเว็บไซต์ (dashboard) พิกเซล (pixel) เอพีไอ (API) เอสดีเค (SDK) คุกกี้ โค้ด สคริปต์ (script) หรือเทคโนโลยีอื่น ๆ ซึ่งจัดหาให้เป็นส่วนหนึ่งของผลิตภัณฑ์ศูนย์พาร์ทเนอร์ (“เทคโนโลยีที่ใช้ในศูนย์พาร์ทเนอร์ TikTok Shop”) ท่านต้องไม่ดำเนินการต่อไปนี้ (เว้นแต่ในกรณีที่ไม่สามารถมีข้อกำหนดห้ามการดำเนินการดังกล่าวได้ตามกฎหมายที่ใช้บังคับ)\n(1) แก้ไข ดัดแปลง แปล ดำเนินกระบวนการวิศวกรรมย้อนกลับ แยกส่วน แปลกลับ หรือจัดทำงานสร้างสรรค์ต่อเนื่องใด ๆ โดยอ้างอิงจากเทคโนโลยีที่ใช้ในศูนย์พาร์ทเนอร์ TikTok Shop รวมถึงไฟล์ ตาราง หรือเอกสารใด ๆ ก็ตาม หรือระบุหรือพยายามระบุซอร์สโค้ด อัลกอริธึม วิธีการ หรือเทคนิคใด ๆ ที่เป็นส่วนหนึ่งของเทคโนโลยีที่ใช้ในศูนย์พาร์ทเนอร์ TikTok Shop หรืองานใด ๆ ที่เป็นงานสร้างสรรค์ต่อเนื่องของเทคโนโลยีที่ใช้ในศูนย์พาร์ทเนอร์ TikTok Shop\n(2) เผยแพร่ อนุญาตให้ใช้สิทธิ โอน หรือขายเทคโนโลยีที่ใช้ในศูนย์พาร์ทเนอร์ TikTok Shop หรืองานใด ๆ ที่เป็นงานสร้างสรรค์ต่อเนื่องของเทคโนโลยีที่ใช้ในศูนย์พาร์ทเนอร์ TikTok Shop ไม่ว่าทั้งหมดหรือเป็นบางส่วน\n(3) แทรกแซงหรือพยายามแทรกแซงการทำงานตามปกติของเทคโนโลยีที่ใช้ในศูนย์พาร์ทเนอร์ TikTok Shop รบกวนการทำงานของเว็บไซต์หรือเครือข่ายใด ๆ ที่เชื่อมต่อกับเทคโนโลยีที่ใช้ในศูนย์พาร์ทเนอร์ TikTok Shop หรือหลบเลี่ยงมาตรการใด ๆ ที่ TikTok อาจใช้เพื่อป้องกันหรือจำกัดการเข้าถึงเทคโนโลยีที่ใช้ในศูนย์พาร์ทเนอร์ TikTok Shop\n(4) รวมเทคโนโลยีที่ใช้ในศูนย์พาร์ทเนอร์ TikTok Shop หรือส่วนใดส่วนหนึ่งของเทคโนโลยีที่ใช้ในศูนย์พาร์ทเนอร์ TikTok Shop เข้าเป็นส่วนหนึ่งของโปรแกรมหรือผลิตภัณฑ์อื่นใด เว้นแต่เมื่ออนุญาตให้ทำได้อย่างชัดแจ้งตามข้อกำหนดฉบับนี้หรือข้อกำหนดอื่นใดที่มีการเข้าทำกับเราไว้เป็นลายลักษณ์อักษร\n(5) ใช้สคริปต์อัตโนมัติในการเก็บรวบรวมข้อมูลจากหรือดำเนินการโดยประการอื่นต่อเทคโนโลยีที่ใช้ในศูนย์พาร์ทเนอร์ TikTok Shop หรือ\n(6) อนุญาตให้บุคคลอื่นใดสร้างจำนวนผู้เข้าชม จำนวนการคลิก จำนวนครั้งที่เนื้อหาปรากฏต่อผู้ชม หรือเหตุการณ์อื่น ๆ ที่เกี่ยวข้องกับผลิตภัณฑ์ศูนย์พาร์ทเนอร์ที่ไม่มีอยู่จริงหรือในลักษณะที่เป็นการหลอกลวง\n7.2 ท่านรับประกันและตกลงว่าท่านจะไม่ดำเนินการต่อไปนี้\n(1) อัปโหลด จัดเก็บ เผยแพร่ หรือส่งไวรัสและ/หรือโค้ดอันตรายผ่านทางศูนย์พาร์ทเนอร์ TikTok Shop หรือดำเนินการใด ๆ ซึ่งอาจปิดการทำงาน สร้างภาระมากเกินจำเป็น หรือขัดขวางการทำงานของศูนย์พาร์ทเนอร์ TikTok Shop\n(2) ใช้ผลิตภัณฑ์ศูนย์พาร์ทเนอร์ในลักษณะใด ๆ ซึ่งสร้างความเข้าใจผิด เป็นการเลือกปฏิบัติ เป็นการหลอกลวง หรือก่อให้เกิดอันตรายต่อบุคคลภายนอก\n(3) แลกเปลี่ยนหรือขายบัญชีของท่าน (หรือบัญชีของผู้ใช้บริการรายใดก็ตามที่ท่านอาจสามารถเข้าถึงได้เป็นครั้งคราว (แล้วแต่กรณี)) ให้แก่บุคคลภายนอก\n(4) โอนบัญชีของท่านให้แก่บุคคลภายนอก นอกเหนือไปจากที่จำเป็นเพื่อให้ผู้ใช้ที่ได้รับอนุญาตสามารถเข้าถึงและใช้บัญชีของท่านได้ตามข้อกำหนดฉบับนี้\n(5) เผยแพร่เทคโนโลยีใด ๆ โดยมีจุดประสงค์เพื่อสร้างความเสียหาย หรือที่สามารถคาดการณ์ได้ตามสมควรว่าจะสร้างความเสียหาย ต่อประโยชน์ของกลุ่มบริษัท TikTok ผู้ใช้บริการ หรือบุคคลภายนอกอื่นใด\n(6) ใช้บอต (bot) สไปเดอร์ (spider) สเครเปอร์ (scraper) เครื่องมือขุดหรือสกัดข้อมูล หรือวิธีการเข้าถึงโดยอัตโนมัติอื่นใดกับศูนย์พาร์ทเนอร์ TikTok Shop\n(7) ดำเนินการใด ๆ โดยมีจุดประสงค์เพื่อแทรกแซง หรือที่สามารถคาดการณ์ได้ตามสมควรว่าจะเป็นการแทรกแซง การทำงานตามปกติของศูนย์พาร์ทเนอร์ TikTok Shop (ตามที่ TikTok จะเป็นผู้กำหนดตามดุลยพินิจของตนแต่เพียงผู้เดียว) และ\n(8) หลบเลี่ยงมาตรการป้องกันทางเทคนิคหรือมาตรการรักษาความปลอดภัยใด ๆ ที่ใช้กับศูนย์พาร์ทเนอร์ TikTok Shop หรือระบบและแพลตฟอร์มอื่นใดซึ่งดำเนินการโดยบริษัทใด ๆ ในกลุ่มบริษัท TikTok\nไม่มีส่วนใดของข้อ 7.1 และข้อ 7.2 นี้ที่มีเจตนาในการห้ามหรือจำกัดไม่ให้ท่านใช้ผลิตภัณฑ์ศูนย์พาร์ทเนอร์ ซึ่งใช้เทคโนโลยีที่ใช้ในศูนย์พาร์ทเนอร์ TikTok Shop เพื่อการใช้งานและวัตถุประสงค์ที่มุ่งหมายไว้ตามที่ TikTok กำหนดเป็นลายลักษณ์อักษร\n### 8. คำรับรองและคำรับประกัน\n8.1 ในการเข้าถึงและใช้ศูนย์พาร์ทเนอร์ TikTok Shop รวมถึงผลิตภัณฑ์ศูนย์พาร์ทเนอร์ และในการให้บริการของพาร์ทเนอร์ใด ๆ ของท่าน ท่านรับประกันและตกลงว่าท่านจะ\na. ปฏิบัติตามกฎหมายที่ใช้บังคับทั้งหมด\nb. ปฏิบัติตามข้อกำหนดเพิ่มเติมทั้งหมด\nc. ปฏิบัติตามนโยบาย หลักเกณฑ์ และข้อกำหนดที่ใช้บังคับทั้งปวงของ TikTok (ตามที่ TikTok จะปรับปรุงเป็นคราว ๆ ไป) รวมถึงหลักเกณฑ์สำหรับชุมชนของ TikTok ที่บังคับใช้ในทั่วโลก และข้อกำหนดการให้บริการ TikTok ที่บังคับใช้ในเขตเศรษฐกิจยุโรป/สหราชอาณาจักร/สวิตเซอร์แลนด์ (เรียกรวมกันว่า “นโยบายของ TikTok”)\nd. ปฏิบัติตามประมวลจริยธรรมทางธุรกิจที่ใช้บังคับในทั่วโลกสำหรับพาร์ทเนอร์ธุรกิจ TikTok Shop เสมอ \ne. ไม่ใช้เนื้อหาที่อนุญาตให้พาร์ทเนอร์ TikTok Shop ใช้ (ตามคำจำกัดความด้านล่างนี้) ในลักษณะ ใดๆ ซึ่งสร้างความเข้าใจผิด เป็นการเลือกปฏิบัติ เป็นการหลอกลวง เป็นการฝ่าฝืนข้อกำหนดเพิ่มเติมใด ๆ หรืออาจก่อให้เกิดอันตราย การสูญเสีย หรือความเสียหายต่อกลุ่มบริษัท TikTok\nf. ไม่ละเมิดสิทธิของบุคคลภายนอกใด ๆ รวมถึงสิทธิในความเป็นส่วนตัว การรักษาความลับ และสิทธิในทรัพย์สินทางปัญญา \ng. ไม่ผิดสัญญาหรือจะผิดสัญญาและ/หรือข้อตกลงอื่น ๆ ที่เข้าทำกับบุคคลภายนอกใด ๆ\nh. ดำเนินการให้มั่นใจว่าข้อมูลทั้งหมดที่ท่านมอบให้เป็นข้อมูลที่ถูกต้อง ครบถ้วน และเป็นปัจจุบันเสมอ (และท่านต้องแก้ไขและแจ้งให้ TikTok ทราบเป็นลายลักษณ์อักษรโดยเร็ว หากท่านทราบว่ามีข้อมูลที่ไม่ถูกต้อง ไม่ครบถ้วน หรือไม่เป็นปัจจุบัน)\ni. ไม่แถลงข้อมูลที่เป็นเท็จ สร้างความเข้าใจผิด แถลงข้อความอันเป็นเท็จ หรือปกปิดความสัมพันธ์กับบุคคลหรือนิติบุคคลใด ๆ และ/หรือปกปิดตัวตนที่แท้จริงของท่าน และ/หรือข้อเท็จจริงที่ว่าท่านดำเนินการเพื่อวัตถุประสงค์ทางธุรกิจ\nj. ไม่ดำเนินการต่อไปนี้ เว้นแต่เมื่อได้รับอนุญาตอย่างชัดแจ้งเป็นลายลักษณ์อักษรจาก TikTok ก่อน\n(i) ดำเนินการใด ๆ ซึ่งอาจทำให้เกิดความเข้าใจว่าท่านได้รับอนุญาต การรับรอง ความเห็นชอบ และ/หรือการสนับสนุนจากบริษัทใด ๆ ในกลุ่มบริษัท TikTok\n(ii) นำมาใช้และ/หรือใช้ชื่อ TikTok และ/หรือเครื่องหมาย ภาพวาด เครื่องหมาย สัญลักษณ์ รูปโลโก้ ชื่อเรียก หรือชื่อใด ๆ ที่คล้ายคลึงกันกับทรัพย์สินทางปัญญาของกลุ่มบริษัท TikTok (รวมถึงเนื้อหาที่อนุญาตให้พาร์ทเนอร์ TikTok Shop ใช้) (“ทรัพย์สินทางปัญญาของ TikTok”) หรือใช้ทรัพย์สินทางปัญญาใด ๆ ของ TikTok ในลักษณะที่มีความเป็นไปได้ที่จะก่อให้เกิดความเสียหายต่อกลุ่มบริษัท TikTok\n(iii) ให้คำมั่นหรือคำรับรองใด ๆ หรือให้การรับประกัน การตกลง หรือการค้ำประกันในนามของบริษัทใด ๆ ในกลุ่มบริษัท TikTok\n(iv) แสดงตนไม่ว่าในลักษณะใดก็ตามที่แสดงว่าท่านมีอำนาจลงนามเพื่อผูกพันบริษัทใด ๆ ในกลุ่มบริษัท TikTok\n(v) ก่อให้เกิดหรือยอมรับหน้าที่หรือความรับผิดใด ๆ หรือใช้สิทธิหรืออำนาจใด ๆ ในนามของกลุ่มบริษัท TikTok\nk. ไม่มอบอำนาจ ยินยอม อนุญาต อำนวยความสะดวก หรืออนุญาตโดยประการอื่นให้ผู้ใช้บริการสามารถใช้บริการของพาร์ทเนอร์ในลักษณะใด ๆ ที่อาจเป็นการละเมิดกฎหมายที่ใช้บังคับและ/หรือทำให้ท่านทำผิดข้อกำหนดฉบับนี้\n### 9. สิทธิในทรัพย์สินทางปัญญา\n9.1 เนื้อหาที่อนุญาตให้พาร์ทเนอร์ TikTok Shop ใช้\n(1) TikTok เป็นเจ้าของหรือเป็นผู้ได้รับอนุญาตให้ใช้สิทธิในเนื้อหาทั้งหมดในผลิตภัณฑ์ศูนย์พาร์ทเนอร์และ/หรือที่มาจากผลิตภัณฑ์ศูนย์พาร์ทเนอร์ รวมถึงซอฟต์แวร์ ข้อมูล รูปภาพ ข้อความ ภาพกราฟฟิก ภาพประกอบ เทมเพลต เครื่องหมายการค้า เครื่องหมาย แบรนด์ เครื่องหมายบริการ ชื่อทางการค้า รูปโลโก้ สิทธิบัตร ลิขสิทธิ์ ภาพถ่าย เสียง วิดีโอ ดนตรี และรูปลักษณ์และการใช้งานของผลิตภัณฑ์ศูนย์พาร์ทเนอร์ ตลอดจนสิทธิในทรัพย์สินทางปัญญาทั้งหมดที่เกี่ยวข้องกับสิ่งดังกล่าว (“เนื้อหาที่อนุญาตให้พาร์ทเนอร์ TikTok Shop ใช้”)\n(2) โดยอยู่ภายใต้บังคับของข้อ 9.1(ค) TikTok อนุญาตให้ท่านมีสิทธิที่ไม่จำกัดแต่เพียงผู้เดียว ซึ่งเป็นสิทธิที่มีขอบเขตจำกัด ไม่สามารถโอนได้ ไม่สามารถอนุญาตให้ใช้สิทธิช่วงได้ สามารถเพิกถอนได้ และในทั่วโลกในการเข้าถึงและใช้เนื้อหาที่อนุญาตให้พาร์ทเนอร์ TikTok Shop ใช้ เพื่อที่ท่านจะสามารถใช้ผลิตภัณฑ์ศูนย์พาร์ทเนอร์เพื่อการใช้งานและวัตถุประสงค์ที่มุ่งหมายไว้ของผลิตภัณฑ์ศูนย์พาร์ทเนอร์ดังกล่าวตามที่ TikTok กำหนดเป็นลายลักษณ์อักษรเท่านั้น โดยที่ท่านต้องไม่ใช้ผลิตภัณฑ์ศูนย์พาร์ทเนอร์เพื่อวัตถุประสงค์อื่น ๆ TikTok สงวนสิทธิทั้งปวงในเนื้อหาที่อนุญาตให้พาร์ทเนอร์ TikTok Shop ใช้ ซึ่งไม่ได้อนุญาตให้ใช้สิทธิอย่างชัดแจ้งไว้ในข้อกำหนดฉบับนี้ ท่านรับทราบและตกลงว่า TikTok อาจยกเลิกการอนุญาตให้ใช้สิทธิดังกล่าวได้ในเวลาใดก็ตาม ไม่ว่าด้วยเหตุใดก็ตาม หรือโดยไม่ต้องมีเหตุ\n(3) TikTok จะอนุญาตให้ท่านมีสิทธิที่ไม่จำกัดแต่เพียงผู้เดียว ซึ่งเป็นสิทธิที่มีขอบเขตจำกัด ไม่สามารถโอนได้ ไม่สามารถอนุญาตให้ใช้สิทธิช่วงได้ สามารถเพิกถอนได้ และในทั่วโลกในการใช้เครื่องหมายการค้า เครื่องหมาย แบรนด์ เครื่องหมายบริการ ชื่อทางการค้า และรูปโลโก้ของ TikTok กับบริการของพาร์ทเนอร์ของท่าน โดยมีเงื่อนไขว่า ต้องได้รับอนุญาตจาก TikTok เป็นลายลักษณ์อักษรก่อนเป็นรายกรณีไป\n(4) ท่านตกลงว่า TikTok จะเป็นเจ้าของคำติชม ความคิดเห็น และข้อเสนอแนะใด ๆ สำหรับการปรับปรุงผลิตภัณฑ์ศูนย์พาร์ทเนอร์ ซึ่ง TikTok ได้รับจากการใช้ผลิตภัณฑ์ศูนย์พาร์ทเนอร์ของท่าน (“คำติชม”) และจะสามารถใช้คำติชมได้โดยไม่ต้องบอกกล่าว อย่างไม่มีข้อจำกัด หรือไม่ต้องมีค่าตอบแทนใด ๆ ให้แก่ท่าน โดยข้อกำหนดฉบับนี้ ท่านโอนจะสิทธิ กรรมสิทธิ์ และประโยชน์ทั้งปวงที่ท่านอาจมีในคำติชมให้แก่ TikTok (และเท่าที่กฎหมายที่ใช้บังคับอนุญาต ท่านจะสละสิทธิในคำติชมดังกล่าว หรือหากไม่สามารถสละสิทธิดังกล่าวได้ ท่านตกลงว่าจะไม่อ้างธรรมสิทธิ์ใด ๆ ในคำติชมดังกล่าว) คำติชมจะถือเป็นข้อมูลอันเป็นความลับ (ตามคำจำกัดความในข้อ 11.1 ด้านล่างนี้ (การรักษาความลับ)) และ TikTok สามารถใช้หรือใช้ประโยชน์จากคำติชมได้ โดยไม่ต้องชำระเงินใด ๆ ให้แก่ท่าน\n9.2 เนื้อหาของท่าน\n(1) เว้นแต่เนื้อหาที่อนุญาตให้พาร์ทเนอร์ TikTok Shop ใช้ ท่านเป็นเจ้าของหรือเป็นผู้ได้รับอนุญาตให้ใช้สิทธิในข้อมูล เนื้อหา วัตถุ และวัสดุทั้งปวงไม่ว่าอยู่ในรูปแบบใดก็ตามซึ่งท่านเป็นผู้จัดหา หรือที่อนุญาตให้เข้าถึง ให้ความเห็นชอบ หรือเชื่อมโยงโดยท่านหรือในนามของท่านโดยเกี่ยวเนื่องกับการใช้ผลิตภัณฑ์ศูนย์พาร์ทเนอร์ของท่าน รวมถึงซอฟต์แวร์ รูปภาพ ข้อความ ภาพกราฟฟิก ภาพประกอบ เทมเพลต เครื่องหมายการค้า เครื่องหมาย แบรนด์ เครื่องหมายบริการ ชื่อทางการค้า สิทธิบัตร ลิขสิทธิ์ รูปโลโก้ ภาพถ่าย เสียง วิดีโอ ดนตรี ตลอดจนสิทธิในทรัพย์สินทางปัญญาทั้งหมดที่เกี่ยวข้องกับสิ่งดังกล่าว (“เนื้อหาของท่าน”) \n(2) ท่านตกลงว่าท่านมีความรับผิดชอบแต่เพียงผู้เดียวสำหรับเนื้อหาของท่าน (รวมถึงในกรณีที่ท่านว่าจ้างบุคคลภายนอกและ/หรือใช้ผลิตภัณฑ์ศูนย์พาร์ทเนอร์ในการสร้างเนื้อหาของท่าน) และท่านต้องดำเนินการให้มั่นใจว่า เนื้อหาของท่านเป็นไปตามกฎหมายที่ใช้บังคับและข้อกำหนดฉบับนี้ไม่ว่าในเวลาใดก็ตาม\n(3) TikTok สงวนสิทธิที่จะนำเนื้อหาของท่านออกจากผลิตภัณฑ์ศูนย์พาร์ทเนอร์หรือแพลตฟอร์มอื่นใดของ TikTok (แล้วแต่กรณี) ในเวลาใดก็ตาม ไม่ว่าด้วยเหตุใดก็ตาม\n9.3 การอนุญาตให้ TikTok ใช้สิทธิ\n(1) โดยข้อกำหนดฉบับนี้ ท่านมอบสิทธิและอนุญาตให้กลุ่มบริษัท TikTok มีสิทธิในทั่วโลก ตลอดไป ซึ่งเป็นสิทธิที่ไม่จำกัดแต่เพียงผู้เดียว ไม่สามารถเพิกถอนได้ สามารถอนุญาตให้ใช้สิทธิช่วงได้ สามารถโอนได้ทั้งหมด ซึ่งมีการชำระค่าตอบแทนครบถ้วนแล้ว และไม่ต้องชำระค่าสิทธิใด ๆ อีก ในการเข้าถึง จัดเก็บ เก็บไว้ในหน่วยความจำ แปล ตีพิมพ์ ดัดแปลง ทำสำเนา ทำซ้ำ แก้ไข เพิ่มประสิทธิภาพ ดัดแปลง เผยแพร่ แสดง จัดทำงานสร้างสรรค์ต่อเนื่อง ตีพิมพ์และ/หรือส่ง หรือเผยแพร่เนื้อหาของท่าน และอนุญาตให้ผู้ใช้แพลตฟอร์ม TikTok รายอื่นใช้เนื้อหาของท่าน หรือใช้เนื้อหาของท่านในลักษณะอื่นใดตามที่ TikTok เห็นสมควร รวมถึงชื่อบริษัทของท่าน รูปโลโก้ ข้อความแนะนำบริษัท รายละเอียดติดต่อบริษัท และคำอธิบายโดยทั่วไปเกี่ยวกับบริการของท่าน หรือค่าบริการ เพื่อที่จะปรับปรุง พัฒนา ศึกษาวิจัย จัดหา ประชาสัมพันธ์ ทำการตลาด และ/หรือโฆษณาผลิตภัณฑ์และบริการของกลุ่มบริษัท TikTok รวมถึงผลิตภัณฑ์ศูนย์พาร์ทเนอร์\n9.4 ผู้ใช้บริการ\nหากท่านส่งเนื้อหาของท่านผ่านทางผลิตภัณฑ์ศูนย์พาร์ทเนอร์เพื่อเผยแพร่บนแพลตฟอร์มใด ๆ ของ TikTok รวมถึงศูนย์พาร์ทเนอร์ TikTok Shop ท่านรับทราบและตกลงว่า ผู้ใช้บริการจะสามารถใช้และดำเนินการต่อเนื้อหาของท่านได้ ซึ่งอาจรวมถึง (i) การกดถูกใจ การแสดงความคิดเห็น หรือการแบ่งปันเนื้อหาของท่าน (ถ้าทำได้) (ii) ดึงเนื้อหาของท่านส่วนใดส่วนหนึ่งหรือทั้งหมด เพื่อนำไปสร้างเนื้อหาของตนเอง และ (iii) เก็บรักษาเนื้อหาของท่านไว้ แม้หลังจากที่การใช้ผลิตภัณฑ์ศูนย์พาร์ทเนอร์ของท่านจะเสร็จสิ้นหรือยุติลงแล้วก็ตาม ท่านตกลงว่า TikTok ไม่มีหน้าที่รับผิดชอบเกี่ยวกับแนวทางของผู้ใช้บริการในการใช้เนื้อหาของท่าน ไม่มีสิ่งใดที่ระบุในข้อกำหนดฉบับนี้ที่เป็นการจำกัดสิทธิอื่นใดที่ท่านอาจมี รวมถึงการดำเนินการใด ๆ ที่ท่านอาจทำเพื่อปกป้องสิทธิในทรัพย์สินทางปัญญาของท่าน\n### 10. ข้อมูลของ TikTok\n10.1 ในระหว่างที่ท่านใช้ผลิตภัณฑ์ศูนย์พาร์ทเนอร์ (ขึ้นอยู่กับแต่ละกรณี) ท่านอาจได้รับข้อมูลบางประการที่มีการเก็บรวบรวม ได้รับ หรือจัดทำขึ้นเกี่ยวกับประสิทธิภาพและ/หรือประสิทธิผลของผลิตภัณฑ์ศูนย์พาร์ทเนอร์ (“ข้อมูลของ TikTok”) ท่านจะสามารถใช้ข้อมูลของ TikTok เพื่อวัตถุประสงค์ในการวางแผนและจัดการการใช้ผลิตภัณฑ์ศูนย์พาร์ทเนอร์ของท่านเท่านั้น\n10.2 ท่านตกลงว่าจะไม่ (ก) แบ่งปันข้อมูลของ TikTok กับบุคคลภายนอกใด ๆ ก็ตาม เว้นแต่ผู้ใช้ที่ได้รับอนุญาตตามข้อกำหนดฉบับนี้ (ข) พยายามหรือดำเนินการโดยประการอื่นเพื่อแยกส่วนหรือทำให้ข้อมูลของ TikTok สามารถใช้ในการระบุตัวบุคคลได้ (ค) ใช้ข้อมูลของ TikTok เพื่อสร้างหรือปรับปรุงชุดข้อมูลหรือกลุ่มข้อมูลเกี่ยวกับผู้ใช้งาน อุปกรณ์ ครอบครัว หรือเบราเซอร์ใด ๆ และ/หรือ (ง) จัดเก็บหรือเก็บรักษาข้อมูลของ TikTok ด้วยวิธีการอื่นไว้เป็นระยะเวลานานกว่าที่มีความจำเป็นอย่างเคร่งครัดสำหรับที่ท่านจะใช้ผลิตภัณฑ์ศูนย์พาร์ทเนอร์หรือตามที่กฎหมายที่ใช้บังคับกำหนด\n### 11. การรักษาความลับ\n11.1 ข้อมูลใด ๆ ก็ตามที่เกี่ยวข้องกับกลุ่มบริษัท TikTok ผลิตภัณฑ์และบริการของกลุ่มบริษัท TikTok ผลิตภัณฑ์ศูนย์พาร์ทเนอร์ และ/หรือข้อมูลของ TikTok ซึ่งไม่ได้เป็นข้อมูลสาธารณะ จะถือเป็นข้อมูลอันเป็นความลับของ TikTok (“ข้อมูลอันเป็นความลับ”) ท่านตกลงว่าจะไม่เปิดเผยข้อมูลอันเป็นความลับต่อบุคคลภายนอกไม่ว่าในกรณีใดก็ตามโดยไม่ได้รับความยินยอมเป็นลายลักษณ์อักษรจาก TikTok ก่อน เว้นแต่การเปิดเผยข้อมูลต่อลูกจ้าง ผู้รับจ้างช่วง หรือตัวแทนที่จำเป็นต้องเข้าถึงข้อมูลอันเป็นความลับดังกล่าว เพื่อให้ท่านสามารถปฏิบัติหน้าที่ของท่านได้ตามข้อกำหนดฉบับนี้ หรือตามที่กฎหมายที่ใช้บังคับกำหนด\n11.2 หากท่านได้รับสิทธิในการใช้ผลิตภัณฑ์ศูนย์พาร์ทเนอร์หรือฟีเจอร์ของผลิตภัณฑ์ที่อยู่ในระหว่างขั้นตอนการพัฒนา เพื่อทำการทดสอบในขั้น alpha และขั้น beta (ในแต่ละกรณีจะเรียกว่า “ผลิตภัณฑ์ในขั้นทดสอบ”) ท่านตกลงว่าข้อมูลเกี่ยวกับผลิตภัณฑ์ในขั้นทดสอบจะถือเป็นข้อมูลอันเป็นความลับของ TikTok จนกว่าที่ TikTok จะเผยแพร่ข้อมูลดังกล่าวต่อสาธารณะ จะอยู่ภายใต้บังคับของข้อ 9.1(ง) (สิทธิในทรัพย์สินทางปัญญา) และสามารถนำไปใช้ตามที่มีความจำเป็นอย่างเคร่งครัดเพื่อตรวจสอบและ/หรือทำการทดสอบผลิตภัณฑ์ในขั้นทดสอบดังกล่าวเท่านั้น\n### 12. การระงับสิทธิในการเข้าถึงและการยกเลิกบัญชี\n12.1 โดยไม่กระทบต่อสิทธิและทางเยียวยาอื่นใดที่ TikTok อาจมี หาก (ก) ท่านทำผิดข้อกำหนดฉบับนี้ ข้อกำหนดเพิ่มเติม หรือนโยบายของ TikTok ฉบับใดก็ตาม (ข) TikTok มีเหตุตามสมควรให้สงสัยได้ว่า ท่านทำผิดข้อกำหนดฉบับนี้ ข้อกำหนดเพิ่มเติม หรือนโยบายของ TikTok ฉบับใดก็ตาม หรือ (ค) ท่านใช้ศูนย์พาร์ทเนอร์ TikTok Shop เพื่อกระทำการที่เป็นการฉ้อโกง ไม่ชอบด้วยกฎหมาย หรือก่อให้เกิดอันตราย TikTok อาจใช้มาตรการแก้ไขข้อใดข้อหนึ่งต่อไปนี้ได้ทันที เท่าที่กฎหมายที่ใช้บังคับอนุญาต\n(1) ระงับสิทธิของท่านในการเข้าถึงและใช้ศูนย์พาร์ทเนอร์ TikTok Shop\n(2) นำบริการของพาร์ทเนอร์ของท่าน รวมถึงการทำการตลาดหรือโฆษณาบริการของพาร์ทเนอร์ของท่าน (ในแต่ละกรณี ไม่ว่าจะทั้งหมดหรือเป็นบางส่วน) ออกจากศูนย์พาร์ทเนอร์ TikTok Shop เป็นการชั่วคราวหรือถาวร และ/หรือ\n(3) ยกเลิกบัญชีของท่าน\n12.2 โดยไม่กระทบต่อข้อ 12.1 และโดยอยู่ภายใต้บังคับของข้อกำหนดใด ๆ ตามกฎหมายที่ใช้บังคับ TikTok จะใช้ความพยายามตามสมควรในการแจ้งให้ท่านทราบ หาก TikTok ระงับหรือยกเลิกบัญชีของท่าน หรือนำบริการของพาร์ทเนอร์ของท่านออกจากศูนย์พาร์ทเนอร์ TikTok Shop เว้นแต่เมื่อการดำเนินการดังกล่าวจะ (ก) ทำให้กลุ่มบริษัท TikTok หรือบุคคลภายนอกใด ๆ ตกอยู่ในความเสี่ยงที่จะต้องรับผิดหรือได้รับความเสียหาย (ข) ลดทอนหรือเป็นอุปสรรคต่อความถูกต้องสมบูรณ์หรือการดำเนินการของกลุ่มบริษัท TikTok ในการให้บริการหรือผลิตภัณฑ์ และ/หรือ (ค) ไม่สามารถทำได้เนื่องจากข้อจำกัดทางเทคนิค\n12.3 โดยไม่กระทบต่อสิทธิและทางเยียวยาอื่นใดที่ TikTok อาจมี TikTok อาจยกเลิกบัญชีของท่านได้ในเวลาใดก็ตาม โดยจะแจ้งให้ท่านทราบเป็นลายลักษณ์อักษรไม่น้อยไปกว่า 30 วัน\n12.4 ท่านสามารถยกเลิกบัญชีของท่านได้ในเวลาใดก็ตาม โดยแจ้งให้ TikTok ทราบเป็นลายลักษณ์อักษรที่อีเมล e-commerce@tiktok.com\n### 13. ผลที่ตามมาหลังจากการยกเลิกบัญชี\nเมื่อบัญชีของท่านถูกยกเลิกไม่ว่าด้วยเหตุใดก็ตาม ท่านจะมีหน้าที่แต่เพียงผู้เดียวในการให้บริการของพาร์ทเนอร์ที่ยังคงค้างอยู่ (เท่าที่จำเป็น) และท่านจะมีความรับผิดแต่เพียงผู้เดียวสำหรับความรับผิด ต้นทุน ค่าใช้จ่าย หรือค่าเสียหายใด ๆ ที่อาจมีขึ้นเกี่ยวกับบริการของพาร์ทเนอร์หรือการใช้ผลิตภัณฑ์ศูนย์พาร์ทเนอร์ของท่าน ซึ่งมีอยู่ก่อนที่บัญชีของท่านถูกยกเลิกหรือมีขึ้นโดยเป็นผลจากการยกเลิกบัญชีของท่าน\n### 14. การปลดเปลื้องความรับผิด\n14.1 ท่านจะปลดเปลื้องกลุ่มบริษัท TikTok จากความรับผิดทั้งปวงจากการที่ท่านดำเนินการเพื่อก่อให้เกิดความสัมพันธ์หรือไม่สามารถดำเนินการเพื่อก่อให้เกิดความสัมพันธ์กับผู้ใช้บริการรายใดก็ตาม ไม่ว่าจะมีการประชาสัมพันธ์ผ่านทางศูนย์พาร์ทเนอร์ TikTok Shop หรือด้วยวิธีการอื่นก็ตาม\n14.2 ในกรณีที่ท่านมีข้อพิพาทกับผู้ใช้บริการ ท่านตกลงว่าจะปลดเปลื้องกลุ่มบริษัท TikTok (ตลอดจนเจ้าหน้าที่ กรรมการ ลูกจ้าง ตัวแทน ผู้สืบสิทธิ ผู้แทน ผู้ถือหุ้น และผู้จัดหาสินค้าหรือบริการของกลุ่มบริษัท TikTok) ไม่ให้ได้รับความเสียหายจากสิทธิเรียกร้อง ข้อเรียกร้อง และค่าเสียหายไม่ว่าในลักษณะใดก็ตาม ทั้งที่ทราบอยู่แล้วและไม่เคยทราบมาก่อน ที่สงสัยว่ามีและไม่เคยสงสัยว่ามี ทั้งที่ถูกเปิดเผยแล้วและไม่เคยถูกเปิดเผย ทั้งที่คาดการณ์ได้และไม่สามารถคาดการณ์ได้ ซึ่งเกิดจากหรือเกี่ยวข้องไม่ว่าในทางใดกับข้อพิพาทที่ท่านมีกับผู้ใช้บริการ\n### 15. การชดใช้ค่าเสียหาย\n15.1 ทันทีที่มีการทวงถาม ท่านต้องต่อสู้ ชดใช้ค่าเสียหาย และปกป้องกลุ่มบริษัท TikTok ตลอดจนเจ้าหน้าที่ กรรมการ ลูกจ้าง ตัวแทน และ/หรือที่ปรึกษาแต่ละคนของกลุ่มบริษัท TikTok ไม่ให้ได้รับความเสียหายจากสิทธิเรียกร้อง ความรับผิด การสูญเสีย ต้นทุน และค่าใช้จ่ายใด ๆ ทั้งปวง รวมถึงค่าทนายความและค่าใช้จ่ายตามสมควร ซึ่งเกิดจากหรือเกี่ยวข้องกับ\n(1) การทำผิดข้อกำหนดฉบับนี้โดยท่าน (หรือบุคคลใดก็ตามที่ใช้บัญชีของท่าน) ที่เกิดขึ้นจริงหรือที่กล่าวอ้างว่าเกิดขึ้น\n(2) การที่ท่านละเมิดสิทธิของบุคคลภายนอกใด ๆ รวมถึงสิทธิในความเป็นส่วนตัว การรักษาความลับ และสิทธิในทรัพย์สินทางปัญญา\n(3) การที่ท่านละเมิดกฎหมายใด ๆ ที่เกี่ยวกับการให้สินบน การทุจริต การต่อต้านการใช้แรงงานทาส การค้ามนุษย์ แรงงานบังคับ แรงงานเด็ก และ/หรือการทำลายสิ่งแวดล้อม (รวมถึงการตัดไม้ทำลายป่า)\n(4) สิทธิเรียกร้องของบุคคลภายนอก ซึ่งเกิดจากหรือเกี่ยวข้องกับเนื้อหาของท่าน บริการของพาร์ทเนอร์ และ/หรือการที่ท่านเข้าถึงหรือใช้ผลิตภัณฑ์ศูนย์พาร์ทเนอร์\n(5) ความประมาทเลินเล่ออย่างร้ายแรงหรือการกระทำผิดโดยเจตนาของท่าน และ/หรือ\n(6) ภาษีการขาย ภาษีโภคภัณฑ์ ภาษีมูลค่าเพิ่ม ภาษีสรรพสามิต ภาษีธุรกิจเฉพาะ ภาษีหัก ณ ที่จ่าย หรือภาษีอื่นใด หรือค่าธรรมเนียม เงินเรียกเก็บ ข้อเรียกร้อง หรือภาษีศุลกากรหรืออากรใด ๆ ที่เรียกเก็บเกี่ยวกับการที่ท่านให้บริการของพาร์ทเนอร์แก่ผู้ใช้บริการ\n(แต่ละกรณีจะเรียกว่า “การเรียกร้องให้ชดใช้ค่าเสียหาย”)\n15.2 ท่านต้องไม่ทำการตกลงกับบุคคลภายนอกเกี่ยวกับสิทธิเรียกร้องใด ๆ  ที่บุคคลภายนอกนั้นมีต่อกลุ่มบริษัท TikTok เพื่อเรียกร้องให้ชดใช้ค่าเสียหาย โดยไม่ได้รับความยินยอมอย่างชัดแจ้งเป็นลายลักษณ์อักษรจาก TikTok ล่วงหน้า TikTok อาจเลือกที่จะเข้าร่วม (ด้วยค่าใช้จ่ายของ TikTok เองตามสมควร) ในการต่อสู้และทำข้อตกลงเกี่ยวกับการเรียกร้องให้ชดใช้ค่าเสียหาย\n### 16. การจำกัดความรับผิด\n16.1 แพลตฟอร์ม ผลิตภัณฑ์ และบริการของกลุ่มบริษัท TikTok (รวมถึงศูนย์พาร์ทเนอร์ TikTok Shop ผลิตภัณฑ์ศูนย์พาร์ทเนอร์ เทคโนโลยีที่ใช้ในศูนย์พาร์ทเนอร์ TikTok Shop ข้อมูลของ TikTok และ TikTok Shop) (เรียกรวมกันว่า “ผลิตภัณฑ์ของกลุ่มบริษัท TikTok”) จะจัดหาให้ตามสภาพและตามความพร้อมในการให้บริการ และ TikTok ไม่รับประกันว่าสิ่งดังกล่าวจะปลอดภัยและปราศจากความผิดพลาด หรือจะทำงานได้โดยไม่มีการหยุดชะงัก ความล่าช้า หรือความชำรุดบกพร่อง เท่าที่กฎหมายที่ใช้บังคับอนุญาต TikTok ขอปฏิเสธการรับประกันทั้งปวง ไม่ว่าโดยชัดแจ้งหรือโดยปริยาย รวมถึงการรับประกันโดยปริยายเกี่ยวกับความสามารถของผู้ขาย การรับประกันเรื่องการใช้สอยสินค้าสมประโยชน์หรือความมุ่งหมายโดยเฉพาะ กรรมสิทธิ์ ความสมบูรณ์ การสามารถขึ้นทะเบียนได้ และการไม่ละเมิด ตลอดจนการรับประกันใด ๆ ที่มีขึ้นจากการทำข้อตกลงหรือการดำเนินการใด ๆ\n16.2 ผู้ใช้บริการจะมีความรับผิดชอบแต่เพียงผู้เดียวสำหรับเนื้อหาของผู้ใช้บริการ การใช้บริการของพาร์ทเนอร์ และผลิตภัณฑ์ใด ๆ ของกลุ่มบริษัท TikTok TikTok ไม่ต้องรับผิดชอบต่อการกระทำหรือการดำเนินการของผู้ใช้บริการ (ไม่ว่าจะเกิดขึ้นบนแพลตฟอร์มใด ๆ ของกลุ่มบริษัท TikTok หรือนอกแพลตฟอร์มดังกล่าว) และ TikTok ไม่ให้การรับประกันเกี่ยวกับความถูกต้อง ความถูกต้องสมบูรณ์ ความเหมาะสม หรือคุณภาพของเนื้อหาใด ๆ ที่ผู้ใช้บริการแบ่งปันหรือแสดงต่อท่าน (รวมถึงเนื้อหาที่สร้างความไม่สบายใจ ไม่เหมาะสม ลามก ไม่ชอบด้วยกฎหมาย และเนื้อหาอื่น ๆ ที่สร้างความไม่พอใจและเนื้อหาในลักษณะที่เป็นการหมิ่นประมาท) ไม่ว่าในกรณีใดก็ตาม กลุ่มบริษัท TikTok จะไม่รับผิดต่อท่านสำหรับเนื้อหาใด ๆ ที่ถูกลบหรือนำออกไปจากผลิตภัณฑ์ของกลุ่มบริษัท TikTok\n16.3 ผู้ใช้บริการไม่ถือเป็นลูกจ้าง ตัวแทน หรือผู้รับจ้างของกลุ่มบริษัท TikTok กลุ่มบริษัท TikTok จะไม่รับผิดชอบไม่ว่าในลักษณะใดสำหรับการปฏิบัติหน้าที่หรือการไม่ปฏิบัติหน้าที่ของผู้ใช้บริการใด ๆ ที่ท่านทำข้อตกลงด้วยหรือทำงานร่วมกัน หรือที่ท่านประสงค์ที่จะเข้าทำข้อตกลงด้วยหรือทำงานร่วมกัน และกลุ่มบริษัท TikTok จะไม่รับผิดสำหรับการที่ท่านดำเนินการเพื่อก่อให้เกิดความสัมพันธ์หรือไม่สามารถดำเนินการเพื่อก่อให้เกิดความสัมพันธ์กับผู้ใช้บริการ เท่าที่กฎหมายที่ใช้บังคับอนุญาต กลุ่มบริษัท TikTok ไม่ต้องรับผิดสำหรับการกระทำการ การละเว้นกระทำการ ความผิดพลาด คำรับรอง คำรับประกัน ความประมาทเลินเล่อ หรือการผิดสัญญาของผู้ใช้บริการรายใด ๆ หรือการบาดเจ็บส่วนบุคคลหรือโดยประการอื่น การเสียชีวิต ความเสียหายต่อทรัพย์สิน หรือค่าเสียหายหรือค่าใช้จ่ายอื่น ๆ ที่เป็นผลจากสิ่งดังกล่าวข้างต้น และกลุ่มบริษัท TikTok จะไม่มีความรับผิดชอบใด ๆ ก็ตามเกี่ยวกับบริการที่ท่านดำเนินการให้แก่ผู้ใช้บริการ\n16.4 ความรับผิดของกลุ่มบริษัท TikTok และเจ้าหน้าที่ กรรมการ ลูกจ้าง ตัวแทน และที่ปรึกษาแต่ละรายของกลุ่มบริษัท TikTok จะจำกัดเพียงขอบเขตสูงสุดเท่าที่กฎหมายที่ใช้บังคับอนุญาต และไม่ว่าในกรณีใดก็ตาม กลุ่มบริษัท TikTok และเจ้าหน้าที่ กรรมการ ลูกจ้าง ตัวแทน และที่ปรึกษาแต่ละรายของกลุ่มบริษัท TikTok จะไม่ต้องรับผิดตามข้อกำหนดฉบับนี้ ไม่ว่าจากการเรียกร้องค่าเสียหายเนื่องจากการละเมิด (รวมถึงความประมาทเลินเล่อ) การผิดคำรับรอง หน้าที่ตามกฎหมาย สัญญา หรือโดยประการอื่น สำหรับค่าเสียหายเชิงลงโทษ ค่าเสียหายจากการผิดสัญญา ค่าเสียหายที่เป็นผลสืบเนื่อง ค่าเสียหายเพื่อเป็นเยี่ยงอย่าง หรือค่าเสียหายจำเพาะ หรือค่าเสียหายใด ๆ ที่ไม่สามารถคาดการณ์ได้ตามสมควรในเวลาที่ท่านเข้าทำข้อกำหนดฉบับนี้กับเรา หรือค่าเสียหายใด ๆ ที่อ้างอิงจากการสูญเสียผลกำไร การสูญเสียรายได้ การสูญเสียข้อมูล การเสียชื่อเสียง หรือการเสื่อมค่า แม้ว่า TikTok จะได้รับแจ้งให้ทราบถึงความเป็นไปได้ที่จะเกิดค่าเสียหายดังกล่าวแล้วก็ตาม\n16.5 ไม่ว่าในกรณีใด ๆ ก็ตาม เท่าที่กฎหมายที่ใช้บังคับอนุญาต ความรับผิดรวมของกลุ่มบริษัท TikTok และเจ้าหน้าที่ กรรมการ ลูกจ้าง ตัวแทน และที่ปรึกษาแต่ละรายของกลุ่มบริษัท TikTok ซึ่งเกิดขึ้นจากหรือโดยเกี่ยวข้องกับข้อกำหนดฉบับนี้ และ/หรือการที่ท่านเข้าถึงหรือใช้ผลิตภัณฑ์ของกลุ่มบริษัท TikTok จะไม่เกิน 500 ดอลลาร์สหรัฐ หรือจำนวนเงินที่ท่านได้ชำระแก่ TikTok ในช่วงเวลา 12 เดือนที่ผ่านมา ขึ้นอยู่กับว่าจำนวนใดสูงกว่า\n16.6 ไม่ว่าในเวลาใดก็ตาม TikTok อาจเปลี่ยนแปลง ระงับ เพิกถอน หรือจำกัดการจัดหาผลิตภัณฑ์ของกลุ่มบริษัท TikTok ส่วนใดส่วนหนึ่งหรือทั้งหมดด้วยเหตุผลทางธุรกิจหรือด้านการดำเนินงานโดยไม่ต้องแจ้งให้ทราบ (เว้นแต่เมื่อกฎหมายที่ใช้บังคับกำหนด) และโดยไม่ต้องมีความรับผิดต่อท่าน ท่านตกลงว่าท่านจะมีความรับผิดชอบในการชำระค่าบริการใด ๆ (ถ้ามี) ที่มีขึ้นก่อนที่จะมีการระงับ ยกเลิก หรือหยุดการจัดหาผลิตภัณฑ์ของกลุ่มบริษัท TikTok ดังกล่าว\n16.7 ผลิตภัณฑ์ของกลุ่มบริษัท TikTok อาจมีการรวมระบบหรือมีการเชื่อมโยงกับเครื่องมือ เว็บไซต์ หรือแหล่งข้อมูลที่จัดหาโดยบุคคลภายนอก ท่านตกลงว่าท่านต้องเป็นผู้รับความเสี่ยงจากการใช้บริการของบุคคลภายนอกดังกล่าวเอง โดยอยู่ภายใต้บังคับของข้อกำหนดของบุคคลภายนอกนั้น และท่านตกลงว่าจะปฏิบัติตามข้อกำหนดของบุคคลภายนอกดังกล่าว TikTok จะไม่รับรองข้อมูลใด ๆ ที่แสดงอยู่ในแหล่งข้อมูลใด ๆ ของบุคคลภายนอก รวมถึงเว็บไซต์หรือบริการของบุคคลภายนอก และจะไม่รับประกันว่าข้อมูลดังกล่าวจะเป็นไปตามกฎหมายที่ใช้บังคับ ถูกต้อง เชื่อถือได้ มีคุณภาพ หรือครบถ้วนสมบูรณ์ และท่านต้องรับความเสี่ยงจากการใช้ข้อมูลดังกล่าวด้วยตนเอง\n### 17. มาตรการลงโทษ\n17.1 ในการปฏิบัติหน้าที่ตามข้อกำหนดฉบับนี้ ท่าน\n(1) ตกลงว่าจะปฏิบัติตามกฎหมายและข้อบังคับทั้งปวงที่ใช้บังคับเกี่ยวกับมาตรการลงโทษทางการค้า มาตรการลงโทษทางเศรษฐกิจ และมาตรการลงโทษทางการเงิน มาตรการลงโทษเกี่ยวกับการห้ามส่งสินค้า มาตรการควบคุมการส่งออก และมาตรการกีดกันทางการค้าอื่น ๆ รวมถึงที่กำหนดโทษและบังคับใช้โดยคณะมนตรีความมั่นคงแห่งสหประชาชาติ สำนักงานควบคุมทรัพย์สินในต่างประเทศ (OFAC) ภายใต้กระทรวงการคลังสหรัฐอเมริกา สำนักอุตสาหกรรมและความปลอดภัย (BIS) ภายใต้กระทรวงพาณิชย์สหรัฐอเมริกา กระทรวงพาณิชย์สาธารณรัฐประชาชนจีน สำนักงานบังคับใช้มาตรการลงโทษทางการเงินสหราชอาณาจักร (OFSI) และคณะมนตรีแห่งสหภาพยุโรป (เรียกรวมกันว่า (“มาตรการควบคุมทางการค้า”) และ\n(2) จะไม่ทำธุรกิจหรือเข้าทำข้อตกลงที่ไม่ได้รับอนุญาตใด ๆ ไม่ว่าโดยตรงหรือโดยอ้อมในประเทศที่ถูกกำหนดมาตรการลงโทษหรือร่วมกับบุคคลที่ถูกกำหนดมาตรการลงโทษ หรือดำเนินกิจกรรมใด ๆ ที่มีข้อกำหนดห้ามดำเนินการตามมาตรการควบคุมทางการค้าที่ใช้บังคับ หรือที่จะทำให้ TikTok ตกอยู่ในความเสี่ยงที่จะถูกกำหนดมาตรการลงโทษตามมาตรการควบคุมทางการค้าที่ใช้บังคับ\n17.2 ท่านรับรองและรับประกันว่า ท่าน บริษัทสาขาของท่าน หรือกรรมการ เจ้าหน้าที่ ลูกจ้าง ตัวแทน หรือบริษัทในเครือใด ๆ ของท่านหรือบริษัทสาขาของท่าน\n(1) ไม่เป็นบุคคลหรือนิติบุคคล ซึ่ง\n(i) ตั้งอยู่ จดทะเบียนจัดตั้ง หรือเป็นผู้มีถิ่นที่อยู่ในประเทศหรือเขตแดนที่เป็นหรืออาจเป็นเป้าหมายหรืออยู่ภายใต้มาตรการลงโทษที่มีผลใช้บังคับครอบคลุมทั่วทั้งประเทศหรือเขตแดนเป็นคราว ๆ ไป (“ประเทศที่ถูกกำหนดมาตรการลงโทษ”)\n(ii) เป็นเป้าหมายหรืออยู่ภายใต้มาตรการควบคุมทางการค้าที่ใช้บังคับ รวมถึงแต่ไม่จำกัดเพียง บุคคลซึ่งมีทรัพย์สินหรือประโยชน์ในทรัพย์สินที่ถูกห้ามทำธุรกรรม หรือบุคคลซึ่งมีรายชื่อปรากฏอยู่ในบัญชีประเทศห้ามส่งออกและบุคคลที่ถูกห้ามทำธุรกรรมที่ถูกจับตามองเป็นพิเศษ (Specially Designated Nationals and Blocked Persons (SDN)) ของสำนักงานควบคุมทรัพย์สินในต่างประเทศ (OFAC) บัญชีดำ (Entity List) ของสำนักอุตสาหกรรมและความปลอดภัย (BIS) บัญชีบุคคลที่ถูกกำหนด (Unreliable Entity List) ของสาธารณรัฐประชาชนจีน บัญชีบุคคลที่ถูกห้ามทำธุรกรรมทางการเงิน (Consolidated Financial Sanctions List) ของสหภาพยุโรป บัญชีบุคคลเป้าหมายที่ห้ามทำธุรกรรมทางการเงิน (Consolidated List of Financial Sanctions Targets) ของสำนักงานบังคับใช้มาตรการลงโทษทางการเงินสหราชอาณาจักร (OFSI) หรือบัญชีบุคคลที่ถูกกำหนด (Consolidated Sanctions List) ของคณะมนตรีความมั่นคงแห่งสหประชาชาติ หรือ\n(2) ไม่มีบุคคลใดบุคคลหนึ่งหรือหลายบุคคลที่ระบุในข้อ (ก) หรือ (ข) ด้านบนนี้เป็นผู้ถือหุ้นร้อยละ 50 ขึ้นไป ไม่อยู่ภายใต้การควบคุมของบุคคลดังกล่าว หรือไม่ได้กระทำการเพื่อหรือในนามของบุคคลดังกล่าว (ข้อ 1(ก) (ข) และ (ค) เรียกรวมกันว่า “บุคคลที่ถูกกำหนดมาตรการลงโทษ”) หรือ\n(3) ไม่ได้ดำเนินธุรกิจหรือทำข้อตกลงที่ไม่ได้รับอนุญาตในประเทศที่ถูกกำหนดมาตรการลงโทษหรือกับบุคคลที่ถูกกำหนดมาตรการลงโทษ ไม่ว่าโดยตรงหรือโดยอ้อม\n17.3 ในกรณีที่เกิดเหตุการณ์ใด ๆ ต่อไปนี้ (ในแต่ละกรณีจะเรียกว่า “เหตุการณ์เกี่ยวกับมาตรการลงโทษ”) TikTok อาจบอกเลิกข้อกำหนดฉบับนี้โดยมีผลบังคับทันที\n(1) ท่านกลายเป็นบุคคลที่ถูกกำหนดมาตรการลงโทษ\n(2) TikTok ใช้ดุลยพินิจของตนแต่เพียงผู้เดียวซึ่งถือเป็นที่สุดในการตัดสินว่าท่านได้ละเมิดคำรับรอง คำรับประกัน หรือข้อตกลงใด ๆ ในข้อกำหนดนี้ หรือ\n(3) TikTok ใช้ดุลยพินิจของตนแต่เพียงผู้เดียวซึ่งถือเป็นที่สุดในการตัดสินว่า TikTok ไม่สามารถปฏิบัติหน้าที่ของตนตามข้อกำหนดฉบับนี้ได้ เนื่องจากข้อห้ามหรือความเสี่ยงที่จะตกอยู่ภายใต้มาตรการลงโทษตามมาตรการควบคุมทางการค้าที่ใช้บังคับ\n17.4 ท่านต้องปกป้อง TikTok ไม่ให้ได้รับความเสียหายจากความรับผิดทั้งปวง และเท่าที่มาตรการควบคุมทางการค้าที่ใช้บังคับอนุญาต ท่านต้องชดใช้ค่าเสียหายให้แก่ TikTok สำหรับต้นทุน ค่าใช้จ่าย ค่าเสียหาย และการสูญเสียทั้งปวงที่มีขึ้นแก่ TikTok ซึ่งเกิดจากเหตุการณ์เกี่ยวกับมาตรการลงโทษ\n17.5 ท่านต้องจำแนกประเภทสินค้า เทคโนโลยี ซอฟต์แวร์ หรือสิ่งอื่นใดที่มอบให้แก่ TikTok ตามข้อกำหนดฉบับนี้ ดำเนินการขอรับใบอนุญาตที่กำหนด (ถ้ามี) และมอบข้อมูลการจำแนกประเภทสิ่งต่าง ๆ ที่ถูกต้องและเป็นปัจจุบันที่สุดให้แก่ TikTok รวมถึงหมายเลขจำแนกประเภทสินค้าส่งออกควบคุม ข้อมูลการจำแนกประเภทสินค้า และหนังสือรับรองการอนุญาต\n### 18. ข้อกำหนดทั่วไป\n18.1 กฎหมายลำดับรอง ในการปฏิบัติหน้าที่ของท่านตามข้อกำหนดฉบับนี้ ท่านรับรอง รับประกัน และตกลงว่า ท่านจะปฏิบัติตามกฎหมายที่ใช้บังคับทั้งปวงเกี่ยวกับข้อกำหนดเกี่ยวกับผลิตภัณฑ์ การคุ้มครองผู้บริโภค ความปลอดภัยของผู้เยาว์ การให้สินบน การทุจริต การต่อต้านการฟอกเงิน ทรัพย์สินที่เป็นผลได้จากการกระทำความผิด การต่อต้านการใช้แรงงานทาส การค้ามนุษย์ แรงงานบังคับ แรงงานเด็ก และการทำลายสิ่งแวดล้อม (รวมถึงการตัดไม้ทำลายป่า) ตามที่มีการปรับปรุง แก้ไขเพิ่มเติม และประกาศใช้บังคับแทนที่เป็นคราว ๆ ไป (“กฎหมายลำดับรอง”) นอกจากนี้ ท่านยังรับรอง รับประกัน และตกลงว่า ท่านหรือลูกจ้าง เจ้าหน้าที่ ตัวแทน ผู้แทน กรรมการ บริษัทสาขา บริษัทในเครือ ผู้รับจ้างช่วง ผู้จัดหาสินค้าหรือบริการ และ/หรือที่ปรึกษาทางวิชาชีพใด ๆ ของท่าน (“บุคลากร”) ไม่เคย (ก) กระทำความผิดตามกฎหมายลำดับรอง  ใดๆ หรือ (ข) ได้รับแจ้งว่าท่านหรือบุคลากรของท่านจะถูกตรวจสอบเกี่ยวกับการกระทำความผิดตามที่มีการกล่าวอ้าง หรือถูกฟ้องร้องดำเนินคดีตามกฎหมายลำดับรองใด ๆ หรือ (ค) ทราบถึงพฤติการณ์ใด ๆ ในกระบวนการซัพพลายเชนของท่านหรือบุคลากรของท่าน ซึ่งอาจนำไปสู่การตรวจสอบเกี่ยวกับการกระทำความผิดตามที่มีการกล่าวอ้างหรือการฟ้องร้องดำเนินคดีตามกฎหมายลำดับรอง ท่านต้องแจ้งให้เราทราบเป็นลายลักษณ์อักษรทันที หากท่านทราบหรือมีเหตุให้เชื่อได้ว่าท่านและ/หรือบุคลากรของท่านได้ทำผิดหรือมีความเป็นไปได้ที่จะกระทำผิดหน้าที่ใด ๆ ของท่านตามข้อ 18.1 นี้ คำบอกกล่าวใด ๆ ดังกล่าวต้องระบุรายละเอียดที่ครบถ้วนของพฤติการณ์ที่เกี่ยวข้องกับการกระทำผิดหรือความเป็นไปได้ที่จะมีการกระทำผิดหน้าที่ใด ๆ ของท่าน\n18.2 การมีผลบังคับใช้ต่อไปของสัญญา ข้อ 2 (ข้อกำหนดเพิ่มเติม) ข้อ 3 (บริการของพาร์ทเนอร์) ข้อ 7 (การเข้าถึงและใช้ผลิตภัณฑ์ศูนย์พาร์ทเนอร์ของท่าน) จนถึงข้อ 11 (การรักษาความลับ) ข้อ 15 (การชดใช้ค่าเสียหาย) ข้อ 16 (การจำกัดความรับผิด) และข้อ 17 (มาตรการลงโทษ) จะมีผลบังคับใช้ต่อไปหลังจากที่ข้อกำหนดฉบับนี้ถูกบอกเลิกหรือสิ้นสุดระยะเวลาของสัญญา นอกจากนี้ สิทธิและหน้าที่ของคู่สัญญาทั้งสองฝ่ายตามข้อกำหนดฉบับนี้ ซึ่งโดยลักษณะแล้วจะมีผลบังคับใช้ต่อไปหลังจากที่ข้อกำหนดฉบับนี้ถูกบอกเลิกหรือสิ้นสุดระยะเวลาของสัญญา จะมีผลบังคับต่อไปหลังจากที่ข้อกำหนดฉบับนี้ถูกบอกเลิกหรือสิ้นสุดระยะเวลาของสัญญา\n18.3 ความสัมพันธ์ระหว่างคู่สัญญาทั้งสองฝ่าย ไม่มีส่วนใดของข้อกำหนดฉบับนี้ที่ก่อให้เกิดความสัมพันธ์ในลักษณะหุ้นส่วน กิจการร่วมค้า ตัวแทน นายจ้าง-ลูกจ้าง ผู้อนุญาตให้ใช้สิทธิและผู้ได้รับอนุญาตให้ใช้สิทธิ    แฟรนไชส์ การจ้างช่วง หรือผู้แทนขายระหว่างท่านกับกลุ่มบริษัท TikTok ท่านต้องไม่เข้าทำข้อตกลงใด ๆ ในนามของ TikTok\n18.4 ข้อตกลงทั้งหมด ข้อกำหนดฉบับนี้ (เพื่อไม่ให้มีข้อสงสัย ให้รวมถึงข้อกำหนดเพิ่มเติมใด ๆ ด้วย) ถือเป็นข้อตกลงทั้งหมดระหว่างท่านกับ TikTok เกี่ยวกับเนื้อหาสาระของข้อกำหนดฉบับนี้ และจะมีผลบังคับแทนที่ข้อตกลงใด ๆ ที่มีอยู่ก่อนหน้าระหว่างท่านกับ TikTok เกี่ยวกับเนื้อหาสาระของข้อกำหนดฉบับนี้ ท่านตกลงว่าท่านไม่ได้เข้าทำข้อกำหนดฉบับนี้โดยอ้างอิงถ้อยแถลง คำรับรอง คำมั่น คำรับประกัน ข้อตกลง หรือความเข้าใจใด ๆ (ไม่ว่าที่ทำขึ้นโดยไม่ทราบข้อเท็จจริงหรือโดยประมาทเลินเล่อ) ของบุคคลใด ๆ (ไม่ว่าจะเป็นคู่สัญญาตามข้อกำหนดฉบับนี้หรือไม่ก็ตาม) เว้นแต่ที่ระบุไว้ในข้อกำหนดฉบับนี้อย่างชัดแจ้ง ไม่มีส่วนใดของข้อกำหนดข้อนี้ที่จะเป็นการปฏิเสธความรับผิดในส่วนของคู่สัญญาฝ่ายใดฝ่ายหนึ่งสำหรับการฉ้อฉลหรือการแถลงข้อความเป็นเท็จเพื่อฉ้อฉล\n18.5 การแยกจากกันได้ของสัญญา หากข้อกำหนดใด ๆ ของข้อกำหนดฉบับนี้ถูกตัดสินว่าไม่มีผลสมบูรณ์หรือไม่สามารถบังคับใช้ได้ ให้ข้อกำหนดส่วนที่เหลือของข้อกำหนดฉบับนี้ยังคงมีผลสมบูรณ์และสามารถบังคับใช้ได้ต่อไป\n18.6 การโอนสิทธิ ท่านไม่สามารถโอนสิทธิหรือมอบหมายสิทธิในข้อกำหนดฉบับนี้ ตลอดจนสิทธิหรือการอนุญาตให้ใช้สิทธิใด ๆ ที่มอบให้ตามข้อกำหนดฉบับนี้ โดยไม่ได้รับความยินยอมเป็นลายลักษณ์อักษรจาก TikTok ก่อน TikTok สามารถโอนสิทธิ โอน หรือจ้างช่วงให้บุคคลอื่นใดเข้ามามีสิทธิหรือหน้าที่ของ TikTok ตามข้อกำหนดฉบับนี้ได้ไม่ว่าในเวลาใดก็ตาม โดยไม่ต้องได้รับความยินยอมจากท่าน\n18.7 การไม่ถือเป็นการสละสิทธิ การที่ TikTok ไม่ใช้หรือล่าช้าในการใช้สิทธิหรือทางเยียวยาใด ๆ ที่กำหนดตามข้อกำหนดฉบับนี้หรือตามกฎหมายที่ใช้บังคับ จะไม่ถือเป็นการที่ TikTok สละสิทธิในสิทธิหรือทางเยียวยาดังกล่าวหรือสิทธิหรือทางเยียวยาอื่นใด และจะไม่ขัดขวางหรือจำกัดไม่ให้ TikTok ใช้สิทธิหรือทางเยียวยาดังกล่าวหรือใช้สิทธิหรือทางเยียวยาอื่นใดต่อไปในภายหลัง การใช้สิทธิหรือทางเยียวยาที่กำหนดตามข้อกำหนดฉบับนี้หรือกฎหมายที่ใช้บังคับเพียงครั้งเดียวหรือเพียงบางส่วน จะไม่ขัดขวางหรือจำกัดไม่ให้ TikTok ใช้สิทธิหรือทางเยียวยาดังกล่าวหรือใช้สิทธิหรือทางเยียวยาอื่นใดต่อไปในภายหลัง\n18.8 ข้อตกลงอิเล็กทรอนิกส์ ท่านตกลงว่าท่านยอมรับข้อกำหนดฉบับนี้ในรูปแบบอิเล็กทรอนิกส์ และการที่ท่านยอมรับข้อกำหนดฉบับนี้ในรูปแบบอิเล็กทรอนิกส์จะมีผลบังคับเหมือนกับการลงลายมือชื่อของท่าน\n18.9 ภาษา คำแปลข้อกำหนดฉบับนี้เป็นภาษาใดก็ตาม (ในกรณีที่มี) มีไว้เพื่อการอ้างอิงเท่านั้น และข้อกำหนดฉบับภาษาอังกฤษจะมีผลบังคับเหนือกว่าคำแปลข้อกำหนดฉบับนี้เป็นภาษาอื่นทั้งหมด เว้นแต่ในกรณีที่กฎหมายที่ใช้บังคับกำหนดเป็นอย่างอื่น\n18.10 การเยียวยา การทำผิดข้อกำหนดฉบับนี้อาจทำให้เกิดความเสียหายที่ไม่สามารถแก้ไขได้ต่อ TikTok ซึ่งไม่สามารถเยียวยาได้อย่างเพียงพอด้วยค่าเสียหาย ดังนั้น TikTok จะมีสิทธิขอให้ศาลมีคำสั่งให้มีการกระทำ/งดเว้นการกระทำบางอย่างเกี่ยวกับการทำผิดข้อกำหนดดังกล่าว ซึ่งเป็นสิทธิที่ TikTok มีนอกเหนือไปจากทางเยียวยาอื่นใด\n18.11 เหตุสุดวิสัย TikTok ไม่ต้องรับผิดสำหรับความล่าช้าหรือการไม่ปฏิบัติหน้าที่ใด ๆ ของ TikTok ตามข้อกำหนดฉบับนี้ เนื่องจากเหตุผล เหตุการณ์ หรือเรื่องอื่น ๆ ซึ่งอยู่นอกเหนือการควบคุมตามสมควรของ TikTok รวมถึง (i) ภัยพิบัติทางธรรมชาติ (ii) การกระทำของรัฐ (iii) อัคคีภัย (iv) ระเบิด (v) ข้อพิพาทแรงงาน (vi) อุบัติเหตุ (vii) การระบาดใหญ่หรือโรคระบาด และ/หรือ (viii) การก่อความไม่สงบ\n18.12 สิทธิของบุคคลภายนอก ท่านรับทราบว่า TikTok มีสิทธิเรียกร้องค่าเสียหายสำหรับการสูญเสียทั้งหมดที่มีขึ้นแก่บริษัทใด ๆ ในกลุ่มบริษัท TikTok ซึ่งเกิดจากหรือโดยเกี่ยวข้องกับข้อกำหนดฉบับนี้ เสมือนว่าการสูญเสียดังกล่าวเกิดขึ้นต่อ TikTok เอง โดยไม่กระทบต่อข้อความด้านหน้านี้ และเว้นแต่เมื่อระบุเป็นอย่างอื่นไว้อย่างชัดแจ้ง บุคคลซึ่งไม่ได้เป็นคู่สัญญาตามข้อกำหนดฉบับนี้จะไม่มีสิทธิใด ๆ ในการบังคับตามข้อกำหนดของข้อกำหนดฉบับนี้ โดยไม่คำนึงถึงข้อความด้านหน้านี้ TikTok สามารถใช้สิทธิในการบอกเลิก ยกเลิก เปลี่ยนแปลง ระงับ หรือสละสิทธิในการบังคับตามข้อกำหนดฉบับนี้ได้ โดยไม่จำเป็นต้องได้รับความยินยอมจากบุคคลอื่นใด\n18.13 การตีความ หลักในการตีความต่อไปนี้จะใช้บังคับกับข้อกำหนดฉบับนี้\n(1) หัวข้อสัญญามีไว้เพื่อความสะดวกในการอ้างอิงเท่านั้น และจะไม่กระทบต่อการตีความข้อกำหนดฉบับนี้\n(2) คำว่าบุคคลให้หมายถึงบุคคลธรรมดา นิติบุคคล หรือสมาคมไม่จดทะเบียน (ไม่ว่าจะมีสภาพนิติบุคคลแยกต่างหากหรือไม่ก็ตาม)\n(3) เว้นแต่เมื่อบริบทกำหนดเป็นอย่างอื่น คำที่อยู่ในรูปเอกพจน์จะรวมถึงคำในรูปพหูพจน์ และคำที่อยู่ในรูปพหูพจน์จะรวมถึงคำในรูปเอกพจน์ด้วย\n(4) คำว่า “รวมถึง” “โดยเฉพาะ” และคำใด ๆ ในลักษณะเดียวกันนี้ ให้ตีความเสมือนว่าต่อท้ายด้วยคำว่า “แต่ไม่จำกัดเพียง”\n(5) ข้อกำหนดฉบับนี้จะมีผลผูกพันต่อและมีผลบังคับใช้เพื่อประโยชน์ของคู่สัญญาทั้งสองฝ่ายตามข้อกำหนดฉบับนี้ ตลอดจนผู้แทน ผู้สืบสิทธิ และผู้ได้รับโอนสิทธิที่ได้รับอนุญาตของคู่สัญญาแต่ละฝ่าย และการอ้างถึงคู่สัญญาฝ่ายใดฝ่ายหนึ่ง ให้รวมถึงผู้สืบสิทธิ ผู้ได้รับโอนสิทธิที่ได้รับอนุญาต และผู้แทนของคู่สัญญาฝ่ายนั้นด้วย\n(6) การอ้างถึงกฎหมายหรือบทบัญญัติของกฎหมาย ให้เป็นการอ้างถึงกฎหมายหรือบทบัญญัติของกฎหมายดังกล่าวตามที่มีการแก้ไขเพิ่มเติม ขยายระยะเวลาการบังคับใช้ หรือประกาศให้กลับมามีผลบังคับใช้ใหม่อีกครั้งเป็นครั้วคราว\n18.14 การคุ้มครองข้อมูล เราแนะนำให้ท่านอ่าน[นโยบายความเป็นส่วนตัวของ TikTok ที่ใช้บังคับในทั่วโลกสำหรับพาร์ทเนอร์](https://www.tiktok.com/legal/page/global/partner-privacy-policy/th) ซึ่งอธิบายว่า TikTok ใช้ข้อมูลส่วนบุคคลที่เกี่ยวข้องกับศูนย์พาร์ทเนอร์ TikTok Shop และผลิตภัณฑ์ศูนย์พาร์ทเนอร์อย่างไรบ้าง ท่านรับประกันและตกลงว่าจะปฏิบัติตามกฎหมายคุ้มครองข้อมูลส่วนบุคคลที่ใช้บังคับทั้งหมดเมื่อใช้ผลิตภัณฑ์ศูนย์พาร์ทเนอร์\n18.15 คำบอกกล่าว TikTok อาจส่งคำบอกกล่าวถึงท่านตามข้อกำหนดฉบับนี้ไปยังที่อยู่อีเมลที่ท่านมอบไว้ให้ในบัญชีของท่าน ท่านสามารถส่งคำบอกกล่าวถึง TikTok ตามข้อกำหนดฉบับนี้ได้ โดยส่งอีเมลไปที่ e-commerce@tiktok.com\n### 19. กฎหมายที่ใช้บังคับและเขตอำนาจศาล\n19.1 หากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของสหราชอาณาจักร เขตเศรษฐกิจยุโรป หรือสวิตเซอร์แลนด์ ข้อกำหนดต่อไปนี้จะใช้บังคับ\n(1) ข้อกำหนดฉบับนี้ ตลอดจนข้อพิพาทหรือสิทธิเรียกร้องใด ๆ รวมถึงข้อพิพาทหรือสิทธิเรียกร้องที่ไม่เกี่ยวข้องกับสัญญา ซึ่งเกิดขึ้นจากหรือโดยเกี่ยวเนื่องกับข้อกำหนดฉบับนี้ หรือเนื้อหาสาระของข้อกำหนดฉบับนี้ หรือการก่อให้เกิดข้อกำหนดฉบับนี้ ให้บังคับและตีความตามกฎหมายของประเทศอังกฤษ\n19.2 หากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของสหรัฐอเมริกา ข้อกำหนดต่อไปนี้จะใช้บังคับ\n(1) ข้อกำหนดฉบับนี้ ตลอดจนข้อพิพาทหรือสิทธิเรียกร้องใด ๆ รวมถึงข้อพิพาทหรือสิทธิเรียกร้องที่ไม่เกี่ยวข้องกับสัญญา ซึ่งเกิดขึ้นจากหรือโดยเกี่ยวเนื่องกับข้อกำหนดฉบับนี้ หรือเนื้อหาสาระของข้อกำหนดฉบับนี้ หรือการก่อให้เกิดข้อกำหนดฉบับนี้ ให้บังคับและตีความตามกฎหมายของรัฐแคลิฟอร์เนีย\n19.3 หากท่านเป็นพาร์ทเนอร์ซึ่งจดทะเบียนจัดตั้งขึ้นตามกฎหมายของอินโดนีเซีย หรือหากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดอินโดนีเซีย ข้อกำหนดต่อไปนี้จะใช้บังคับ\n(1) ข้อกำหนดฉบับนี้ เนื้อหาสาระของข้อกำหนดฉบับนี้ และการก่อให้เกิดข้อกำหนดฉบับนี้ ให้บังคับตามกฎหมายของอินโดนีเซีย\n(2) ข้อพิพาทใด ๆ ซึ่งเกิดจากหรือโดยเกี่ยวข้องกับข้อกำหนดฉบับนี้ รวมถึงประเด็นเกี่ยวกับการมีอยู่ของสัญญาฉบับนี้ ความสมบูรณ์ หรือการเลิกสัญญาฉบับนี้ ให้เสนอต่ออนุญาโตตุลาการซึ่งดำเนินการโดยคณะกรรมการอนุญาโตตุลาการแห่งอินโดนีเซีย (Badan Arbitrase Nasional Indonesia - “BANI”) อยู่ที่ Wahana Graha Lt. 1 & 2 Jl. Mampang Prapatan No. 2, Jakarta 12760 ซึ่งจะทำการวินิจฉัยชี้ขาดเป็นที่สุดตามข้อบังคับและกระบวนการอนุญาโตตุลาการของ BANI ซึ่งใช้บังคับอยู่ในขณะนั้น ทั้งนี้ โดยการกล่าวถึงข้อบังคับและกระบวนการอนุญาโตตุลาการของ BANI ข้างต้นนี้ ให้ถือว่าข้อบังคับและกระบวนการอนุญาโตตุลาการนั้นเป็นส่วนหนึ่งของสัญญาข้อนี้ด้วย สถานที่นั่งพิจารณาได้แก่จาการ์ตา คณะอนุญาโตตุลาการให้ประกอบไปด้วยอนุญาโตตุลาการหนึ่ง (1) คน และให้ใช้ภาษาอังกฤษเป็นภาษาในการดำเนินกระบวนการอนุญาโตตุลาการ\n19.4 หากท่านเป็นพาร์ทเนอร์ซึ่งจดทะเบียนจัดตั้งขึ้นตามกฎหมายของมาเลเซีย หรือหากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดมาเลเซีย ข้อกำหนดต่อไปนี้จะใช้บังคับ\n(1) ข้อกำหนดฉบับนี้ เนื้อหาสาระของข้อกำหนดฉบับนี้ และการก่อให้เกิดข้อกำหนดฉบับนี้ ให้บังคับตามกฎหมายของมาเลเซีย\n(2) ข้อพิพาทใด ๆ ซึ่งเกิดจากหรือโดยเกี่ยวข้องกับข้อกำหนดฉบับนี้ รวมถึงประเด็นเกี่ยวกับการมีอยู่ของสัญญาฉบับนี้ ความสมบูรณ์ หรือการเลิกสัญญาฉบับนี้ ให้เสนอต่ออนุญาโตตุลาการซึ่งดำเนินการโดยศูนย์อนุญาโตตุลาการระหว่างประเทศแห่งเอเชีย (Asian International Arbitration Center - “AIAC”) ซึ่งจะทำการวินิจฉัยชี้ขาดเป็นที่สุดตามข้อบังคับของ AIAC ซึ่งใช้บังคับอยู่ในขณะนั้น ทั้งนี้ โดยการกล่าวถึงข้อบังคับของ AIAC ข้างต้นนี้ ให้ถือว่าข้อบังคับนั้นเป็นส่วนหนึ่งของสัญญาข้อนี้ด้วย สถานที่นั่งพิจารณาได้แก่กัวลาลัมเปอร์ มาเลเซีย คณะอนุญาโตตุลาการให้ประกอบไปด้วยอนุญาโตตุลาการหนึ่ง (1) คน ซึ่งแต่งตั้งโดยผู้อำนวยการ AIAC และให้ใช้ภาษาอังกฤษเป็นภาษาในการดำเนินกระบวนการอนุญาโตตุลาการ\n19.5 หากท่านเป็นพาร์ทเนอร์ซึ่งจดทะเบียนจัดตั้งขึ้นตามกฎหมายของฟิลิปปินส์ หรือหากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดฟิลิปปินส์ ข้อกำหนดต่อไปนี้จะใช้บังคับ\n(1) ข้อกำหนดฉบับนี้ เนื้อหาสาระของข้อกำหนดฉบับนี้ และการก่อให้เกิดข้อกำหนดฉบับนี้ ให้บังคับตามกฎหมายของฟิลิปปินส์\n(2) ข้อพิพาทใด ๆ ซึ่งเกิดจากหรือโดยเกี่ยวข้องกับข้อกำหนดฉบับนี้ รวมถึงประเด็นเกี่ยวกับการมีอยู่ของสัญญาฉบับนี้ ความสมบูรณ์ หรือการเลิกสัญญาฉบับนี้ ให้เสนอต่ออนุญาโตตุลาการซึ่งดำเนินการโดยศูนย์ระงับข้อพิพาทของฟิลิปปินส์ (Philippine Dispute Resolution Center, Inc. - “PDRCI”) ซึ่งจะทำการวินิจฉัยชี้ขาดเป็นที่สุดตามข้อบังคับของ PDRCI ซึ่งใช้บังคับอยู่ในขณะนั้น ทั้งนี้ โดยการกล่าวถึงข้อบังคับของ PDRCI ข้างต้นนี้ ให้ถือว่าข้อบังคับนั้นเป็นส่วนหนึ่งของสัญญาข้อนี้ด้วย สถานที่นั่งพิจารณาได้แก่ฟิลิปปินส์ คณะอนุญาโตตุลาการให้ประกอบไปด้วยอนุญาโตตุลาการหนึ่ง (1) คน ซึ่งแต่งตั้งโดยทั้งสองฝ่ายร่วมกัน และให้ใช้ภาษาอังกฤษเป็นภาษาในการดำเนินกระบวนการอนุญาโตตุลาการ\n19.6 หากท่านเป็นพาร์ทเนอร์ซึ่งจดทะเบียนจัดตั้งขึ้นตามกฎหมายของประเทศไทย หรือหากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดประเทศไทย ข้อกำหนดต่อไปนี้จะใช้บังคับ\n(1) ข้อกำหนดฉบับนี้ เนื้อหาสาระของข้อกำหนดฉบับนี้ และการก่อให้เกิดข้อกำหนดฉบับนี้ ให้บังคับตามกฎหมายของประเทศไทย\n(2) ข้อพิพาทใด ๆ ซึ่งเกิดจากหรือโดยเกี่ยวข้องกับข้อกำหนดฉบับนี้ รวมถึงประเด็นเกี่ยวกับการมีอยู่ของสัญญาฉบับนี้ ความสมบูรณ์ หรือการเลิกสัญญาฉบับนี้ ให้เสนอต่ออนุญาโตตุลาการซึ่งดำเนินการโดยสถาบันอนุญาโตตุลาการของประเทศไทย (“THAC”) ซึ่งจะทำการวินิจฉัยชี้ขาดเป็นที่สุดตามข้อบังคับของสถาบันอนุญาโตตุลาการซึ่งใช้บังคับอยู่ในขณะนั้น ทั้งนี้ โดยการกล่าวถึงข้อบังคับของสถาบันอนุญาโตตุลาการข้างต้นนี้ ให้ถือว่าข้อบังคับนั้นเป็นส่วนหนึ่งของสัญญาข้อนี้ด้วย สถานที่นั่งพิจารณาได้แก่กรุงเทพมหานคร คณะอนุญาโตตุลาการให้ประกอบไปด้วยอนุญาโตตุลาการสาม (3) คน และให้ใช้ภาษาอังกฤษเป็นภาษาในการดำเนินกระบวนการอนุญาโตตุลาการ\n19.7 หากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของประเทศที่ไม่ได้อยู่ใน        สหราชอาณาจักร สหรัฐอเมริกา เขตเศรษฐกิจยุโรป สวิตเซอร์แลนด์ อินโดนีเซีย มาเลเซีย ฟิลิปปินส์ หรือประเทศไทย หรือหากท่านเป็นพาร์ทเนอร์ซึ่งอาศัยอยู่ในหรือจดทะเบียนจัดตั้งขึ้นตามกฎหมายของประเทศจีน (รวมถึงเขตบริหารพิเศษฮ่องกงแห่งสาธารณรัฐประชาชนจีน) และเป็นผู้ให้บริการของพาร์ทเนอร์ในตลาดในประเทศอื่นที่ไม่ใช่อินโดนีเซีย มาเลเซีย ฟิลิปปินส์ หรือประเทศไทย ข้อกำหนดต่อไปนี้จะใช้บังคับ\n(1) ข้อกำหนดฉบับนี้ เนื้อหาสาระของข้อกำหนดฉบับนี้ และการก่อให้เกิดข้อกำหนดฉบับนี้ ให้บังคับตามกฎหมายของสิงคโปร์\n(2) ข้อพิพาทใด ๆ ซึ่งเกิดจากหรือโดยเกี่ยวข้องกับข้อกำหนดฉบับนี้ รวมถึงประเด็นเกี่ยวกับการมีอยู่ของสัญญาฉบับนี้ ความสมบูรณ์ หรือการเลิกสัญญาฉบับนี้ ให้เสนอต่ออนุญาโตตุลาการซึ่งดำเนินการโดยศูนย์อนุญาโตตุลาการระหว่างประเทศของสิงคโปร์ (“SIAC”) ซึ่งจะทำการวินิจฉัยชี้ขาดเป็นที่สุดตามข้อบังคับของ SIAC (“ข้อบังคับของ SIAC”) ซึ่งใช้บังคับอยู่ในขณะนั้น ทั้งนี้ โดยการกล่าวถึงข้อบังคับของ SIAC ข้างต้นนี้ ให้ถือว่าข้อบังคับนั้นเป็นส่วนหนึ่งของสัญญาข้อนี้ด้วย สถานที่นั่งพิจารณาได้แก่สิงคโปร์ คณะอนุญาโตตุลาการให้ประกอบไปด้วยอนุญาโตตุลาการสาม (3) คน และให้ใช้ภาษาอังกฤษเป็นภาษาในการดำเนินกระบวนการอนุญาโตตุลาการ\n\n# เอกสารแนบท้าย 1\nข้อกำหนดเพิ่มเติมเฉพาะประเทศ\n## ส่วน ก: ประเทศจีน\nหากท่านอาศัยอยู่ในหรือจดทะเบียนจัดตั้งขึ้นตามกฎหมายของสาธารณรัฐประชาชนจีนหรือเขตบริหารพิเศษฮ่องกงแห่งสาธารณรัฐประชาชนจีน ข้อกำหนดต่อไปนี้จะใช้บังคับ\n### ก1: ไม่มีการให้บริการด้านการชำระเงิน\nโดยไม่คำนึงถึงข้อความใดที่กำหนดเป็นอย่างอื่น ท่านรับทราบว่า TikTok ไม่ได้เป็นตัวแทนติดตามหนี้ของท่าน และ TikTok จะไม่ประมวลผลการชำระเงินหรือการคืนเงินให้ท่าน รับชำระเงินจากผู้ใช้บริการหรือประมวลผลการชำระเงินแก่ผู้ใช้บริการ โอนเงินให้แก่ท่านหรือจากท่าน หรือให้บริการประมวลผลการชำระเงินอื่นใดแก่ท่านไม่ว่าในกรณีใดก็ตาม ผู้ให้บริการที่เป็นบุคคลภายนอกของ TikTok (“ผู้ให้บริการด้านการชำระเงินที่เป็นบุคคลภายนอก”) จะเป็นผู้ให้บริการข้างต้นนี้ (“บริการด้านการชำระเงิน”) แก่ท่าน โดยดำเนินการในขอบเขตอำนาจของตนเองหรือผ่านทางบริษัทในเครืออื่น ๆ ของตน (ซึ่งไม่ใช่เรา) หรือพาร์ทเนอร์อื่น ๆ ที่ว่าจ้างโดยผู้ให้บริการด้านการชำระเงินที่เป็นบุคคลภายนอกดังกล่าว\nการใช้ฟีเจอร์ “แคมเปญ” บนศูนย์พาร์ทเนอร์ TikTok Shop มีเงื่อนไขที่กำหนดว่า ท่านต้องเข้าทำสัญญาบริการด้านการชำระเงิน (“สัญญาบริการด้านการชำระเงินโดยพาร์ทเนอร์ในเครือ”) กับผู้ให้บริการด้านการชำระเงินที่เป็นบุคคลภายนอก และตกลงตามข้อกำหนดและเงื่อนไขอื่นใดที่ใช้บังคับกับท่านสำหรับการใช้บริการด้านการชำระเงินดังกล่าว ซึ่งผู้ให้บริการด้านการชำระเงินที่เป็นบุคคลภายนอกอาจปรับปรุงเป็นคราว ๆ ไปโดยขึ้นอยู่กับดุลยพินิจของผู้ให้บริการด้านการชำระเงินที่เป็นบุคคลภายนอกแต่เพียงผู้เดียว\n- สำหรับบริการของพาร์ทเนอร์ของท่านในอินโดนีเซีย PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO HK](https://oneunita.com/agreement/template?code=TTS_ID_Local_XB_Affiliate_Partner_PSA_PIPOHK)\n- สำหรับบริการของพาร์ทเนอร์ของท่านในมาเลเซีย PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO HK](https://oneunita.com/agreement/template?code=TTS_MY_Local_XB_Affiliate_Partner_PSA_PIPOHK)\n- สำหรับบริการของพาร์ทเนอร์ของท่านในฟิลิปปินส์ PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: สัญญาบริการด้านการชำระเงินโดยพาร์ทเนอร์ในเครือ – PIPO HK\n- สำหรับบริการของพาร์ทเนอร์ของท่านในประเทศไทย PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO HK](https://oneunita.com/agreement/template?code=PIPO_HK_Affiliate_Partner_TH_PSA)\n- สำหรับบริการของพาร์ทเนอร์ของท่านในเวียดนาม PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO HK](https://oneunita.com/agreement/template?code=PIPO_HK_SEA_Affiliate_Partner_PSA)\n- สำหรับบริการของพาร์ทเนอร์ของท่านในสิงคโปร์ PIPO (SG) Pte. Ltd. (“PIPO SG”) บริษัทในเครือของเราซึ่งเป็นหน่วยงานให้บริการด้านการชำระเงิน (Major Payment Institution) ที่ได้รับอนุญาตตามกฎหมายบริการด้านการชำระเงิน ค.ศ. 2019 (2562) จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO SG เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO SG หรือพาร์ทเนอร์ที่ PIPO SG ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO SG](https://oneunita.com/agreement/template?code=PIPO_SG_Affiliate_Partner_PSA) เพื่อไม่ให้มีข้อสงสัย ในการให้บริการของพาร์ทเนอร์ของท่านในสิงคโปร์ ท่านตกลงและรับทราบว่า PIPO HK และ PIPO PH จะไม่ให้บริการด้านการชำระเงินหรือเสนอที่จะให้บริการด้านการชำระเงินแก่ท่าน และเราจะไม่เสนอบริการใด ๆ ที่จัดหาให้โดย PIPO HK หรือ PIPO PH แก่ท่าน ไม่ว่าในนามของ PIPO HK หรือ PIPO PH หรือโดยประการอื่น\nสัญญาบริการด้านการชำระเงินโดยพาร์ทเนอร์ในเครือจะกำหนดข้อกำหนดและเงื่อนไขของบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกอาจตกลงว่าจะจัดหาให้แก่ท่าน โดยการตกลงตามข้อกำหนดฉบับนี้ ท่านตกลงว่าจะผูกพันตนตามสัญญาบริการด้านการชำระเงินโดยพาร์ทเนอร์ในเครือกับผู้ให้บริการด้านการชำระเงินที่เป็นบุคคลภายนอกดังกล่าว หากท่านไม่เข้าทำสัญญาบริการด้านการชำระเงินโดยพาร์ทเนอร์ในเครือกับผู้ให้บริการด้านการชำระเงินที่เป็นบุคคลภายนอก TikTok จะไม่สามารถให้บริการฟีเจอร์ “แคมเปญ” แก่ท่าน เนื่องจาก TikTok จะไม่อยู่ในฐานะที่จะสามารถให้บริการด้านการชำระเงินใด ๆ ให้แก่ท่านได้ ซึ่งหมายความว่า ท่านจะไม่ได้รับค่าคอมมิชชันจากผู้ขาย หรือไม่สามารถมีคำสั่งให้ผู้ให้บริการด้านการชำระเงินที่เป็นบุคคลภายนอกทำการจ่ายค่าคอมมิชชันแก่ครีเอเตอร์ตามข้อตกลงระหว่างผู้ขายกับท่าน หรือระหว่างครีเอเตอร์กับท่าน\nเพื่อไม่ให้มีข้อสงสัย ท่านรับทราบและตกลงว่า ถึงแม้ว่า TikTok อาจมีคำสั่งในนามของท่านไปยังผู้ให้บริการด้านการชำระเงินที่เป็นบุคคลภายนอกเพื่ออำนวยความสะดวกและให้การสนับสนุนสำหรับบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกนั้นมอบให้แก่ท่าน บริการด้านการชำระเงินใด ๆ ที่ผู้ให้บริการด้านการชำระเงินที่เป็นบุคคลภายนอกดังกล่าวมอบให้แก่ท่านจะเป็นการให้บริการโดยผู้ให้บริการด้านการชำระเงินที่เป็นบุคคลภายนอกดังกล่าวในขอบเขตอำนาจของตนเอง (รวมถึงผ่านทางบริษัทในเครือหรือพาร์ทเนอร์อื่น ๆ ของผู้ให้บริการด้านการชำระเงินที่เป็นบุคคลภายนอก) และ TikTok ไม่ได้กระทำการในฐานะตัวแทนหรือผู้รับมอบอำนาจของผู้ให้บริการด้านการชำระเงินที่เป็นบุคคลภายนอกเกี่ยวกับบริการด้านการชำระเงินดังกล่าว TikTok จะไม่มีความรับผิดต่อท่านสำหรับการสูญเสียใด ๆ ที่เกิดขึ้นจากการผิดสัญญาหรือการผิดนัดโดยผู้ให้บริการด้านการชำระเงินที่เป็นบุคคลภายนอกใด ๆ ตามสัญญาบริการด้านการชำระเงินโดยพาร์ทเนอร์ในเครือ หรือข้อตกลงอื่นใดที่ท่านเข้าทำกับผู้ให้บริการด้านการชำระเงินที่เป็นบุคคลภายนอกเกี่ยวกับบริการด้านการชำระเงินหรือเรื่องอื่น ๆ\nท่านรับทราบและตกลงว่า การที่ท่านชำระ “ค่าคอมมิชชัน” ผ่านทางศูนย์พาร์ทเนอร์ TikTok Shop สำหรับบริการ ใดๆ ที่ผู้ใช้บริการได้มอบให้แก่ท่านผ่านทางฟีเจอร์ “แคมเปญ” จะเป็นไปตามข้อกำหนดที่เข้าทำระหว่างผู้ใช้บริการกับท่านบนแพลตฟอร์ม TikTok และ TikTok จะไม่รับผิดชอบสำหรับข้อตกลงอื่นใดระหว่างผู้ใช้บริการกับท่านซึ่งอยู่นอกแพลตฟอร์ม TikTok\n### ก2: บริการด้านการชำระเงิน\nท่านรับทราบว่า ในฐานะผู้ให้บริการศูนย์พาร์ทเนอร์ TikTok Shop TikTok จะมีข้อมูลเกี่ยวกับธุรกรรมต่าง ๆ (รวมถึงการจัดซื้อและการจัดหาบริการระหว่างครีเอเตอร์กับผู้ขาย ข้อตกลงเรื่อง “ค่าคอมมิชชัน” ระหว่างครีเอเตอร์กับท่าน และข้อตกลงเรื่อง “ค่าบริหารจัดการ” ระหว่างครีเอเตอร์กับท่าน) ดังนั้น การดำเนินการจะเป็นไปอย่างมีประสิทธิภาพและรวดเร็วกว่า หาก TikTok มีคำสั่งไปยังผู้ให้บริการด้านการชำระเงินที่เป็นบุคคลภายนอกในนามของท่าน เพื่ออำนวยความสะดวกและให้การสนับสนุนสำหรับบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกจะดำเนินการให้แก่ท่าน\nท่านรับทราบและตกลงให้ TikTok มอบข้อมูลและคำสั่งแก่ผู้ให้บริการด้านการชำระเงินที่เป็นบุคคลภายนอกในนามของท่าน เพื่อที่ผู้ให้บริการด้านการชำระเงินที่เป็นบุคคลภายนอกนั้นจะสามารถให้บริการด้านการชำระเงินแก่ท่านได้ โดยไม่จำกัดเพียงสิ่งที่ระบุด้านล่างนี้ ท่านอนุญาตให้ TikTok แจ้งผู้ให้บริการด้านการชำระเงินที่เป็นบุคคลภายนอกทราบถึงสิ่งต่อไปนี้\n- จำนวน “ค่าคอมมิชชัน” ที่ถึงกำหนดชำระแก่ครีเอเตอร์ตามข้อตกลงระหว่างท่านกับครีเอเตอร์\n- จำนวนค่าคอมมิชชันที่ท่านต้องเรียกเก็บในนามของครีเอเตอร์ตามข้อตกลงระหว่างท่านกับครีเอเตอร์\nเรื่องอื่นใดที่เกี่ยวข้องกับข้อตกลงระหว่างท่านกับผู้ใช้บริการ รวมถึงแต่ไม่จำกัดเพียง ข้อพิพาทหรือการระงับข้อพิพาทระหว่างท่านกับผู้ใช้บริการ และคำสั่ง คำวินิจฉัย คำชี้ขาด หรือคำพิพากษาใด ๆ จากศาลที่มีเขตอำนาจ คณะอนุญาโตตุลาการ หรือหน่วยงานใดหน่วยงานหนึ่ง ซึ่งมีคำสั่งให้ชำระเงิน\n## ส่วน ข: เอเชียตะวันออกเฉียงใต้ (สิงคโปร์ อินโดนีเซีย เวียดนาม ประเทศไทย มาเลเซีย และฟิลิปปินส์)\nหากท่านจดทะเบียนจัดตั้งขึ้นตามกฎหมายของสิงคโปร์ อินโดนีเซีย เวียดนาม ประเทศไทย มาเลเซีย และฟิลิปปินส์ ข้อกำหนดต่อไปนี้จะใช้บังคับ\n### ข1: ภาษา\nข้อกำหนดฉบับนี้จัดทำขึ้นเป็นภาษาอังกฤษและภาษาอื่น ๆ ในกรณีที่ข้อกำหนดฉบับภาษาอังกฤษกับข้อกำหนดฉบับภาษาอื่นที่ไม่ใช่ภาษาอังกฤษขัดแย้งกันหรือตีความแตกต่างกัน ให้ฉบับภาษาอังกฤษมีผลบังคับเหนือกว่า และให้ถือว่าข้อกำหนดฉบับภาษาอื่นที่ไม่ใช่ภาษาอังกฤษได้ถูกแก้ไขเพิ่มเติมโดยอัตโนมัติให้สอดคล้องกับฉบับภาษาอังกฤษ เพื่อให้ไม่มีความขัดแย้งระหว่างข้อกำหนดฉบับภาษาอื่นที่ไม่ใช่ภาษาอังกฤษกับฉบับภาษาอังกฤษ TikTok และพาร์ทเนอร์รับทราบว่า ตนได้อ่านข้อกำหนดฉบับนี้และเข้าใจเนื้อหาของข้อกำหนดฉบับนี้โดยตลอดแล้ว และตนเข้าทำข้อกำหนดฉบับนี้ด้วยความสมัครใจของตนเอง โดยไม่อยู่ภายใต้การบังคับใด ๆ\nสำหรับอินโดนีเซียเท่านั้น: ท่านรับทราบว่า ท่านเข้าใจถ้อยคำและเนื้อหาของข้อกำหนดฉบับนี้โดยตลอด และท่านตกลงว่าจะไม่ใช้บทบัญญัติแห่งกฎหมายของสาธารณรัฐอินโดนีเซีย ฉบับที่ 24 ค.ศ. 2009 (2552) เกี่ยวกับธง ภาษา ตราแผ่นดิน และเพลงชาติ หรือข้อบังคับใด ๆ ที่ออกภายใต้กฎหมายดังกล่าวในการทำให้ข้อกำหนดฉบับนี้สิ้นผลบังคับ\n### ข2: การสละสิทธิ\nTikTok และท่านตกลงอย่างชัดแจ้งว่าจะสละสิทธิและไม่บังคับใช้สิทธิและหน้าที่ของตนตามกฎหมายที่ใช้บังคับใด ๆ ในกรณีที่มีการบอกเลิกข้อกำหนดฉบับนี้ เท่าที่กฎหมายดังกล่าวกำหนดว่าคำตัดสินของศาลมีความจำเป็นเพื่อบอกเลิกข้อกำหนดฉบับนี้\n### ข3: สิทธิของบุคคลภายนอก\nสำหรับสิงคโปร์และเวียดนาม\nกฎหมายว่าด้วยสัญญา (สิทธิของบุคคลภายนอก) ค.ศ. 2001 (2544) ของสาธารณรัฐสิงคโปร์จะไม่ใช้บังคับกับข้อกำหนดของสัญญาฉบับนี้ ไม่ว่าโดยชัดแจ้งหรือโดยปริยาย\nสำหรับอินโดนีเซีย มาเลเซีย ฟิลิปปินส์ และประเทศไทย\nเว้นแต่เมื่อระบุเป็นอย่างอื่นอย่างชัดแจ้ง ข้อกำหนดฉบับนี้ไม่ก่อให้เกิดสิทธิใด ๆ ของบุคคลภายนอก บุคคลอื่น ๆ จะไม่มีสิทธิในการบังคับตามข้อกำหนดฉบับนี้ และคู่สัญญาแต่ละฝ่ายตามข้อกำหนดฉบับนี้จะไม่จำเป็นต้องเข้าทำข้อตกลงกับบุคคลอื่นใด เพื่อบอกเลิกหรือแก้ไขเปลี่ยนแปลงข้อกำหนดฉบับนี้\n### ข4. เครือข่ายแบบหลายช่อง (Multi-Channel Network)\nหากท่านกระทำการในฐานะเครือข่ายแบบหลายช่อง (multi-channel network: MCN) ในศูนย์พาร์ทเนอร์ TikTok Shop ท่านสามารถส่งคำเชิญไปยังครีเอเตอร์เพื่อเป็นตัวแทนของครีเอเตอร์ดังกล่าวเป็นระยะเวลาเท่ากับที่ระบุในคำเชิญดังกล่าวเป็นขั้นต่ำ เว้นแต่เมื่อท่านและครีเอเตอร์ตกลงเลิกสัญญาก่อนกำหนด ท่านรับทราบว่า หากครีเอเตอร์มีคำขอเลิกสัญญาก่อนกำหนด คำขอดังกล่าวจะถือว่าได้รับการยอมรับจากท่านโดยอัตโนมัติ หากท่านไม่ทำการยอมรับหรือปฏิเสธคำขอดังกล่าวภายใน 7 วันหลังจากที่ครีเอเตอร์มีคำขอดังกล่าว\n### ข5: ไม่มีการให้บริการด้านการชำระเงิน\nโดยไม่คำนึงถึงข้อความใดที่กำหนดเป็นอย่างอื่น ท่านรับทราบว่า TikTok ไม่ได้เป็นตัวแทนติดตามหนี้ของท่าน และ TikTok จะไม่ประมวลผลการชำระเงินหรือการคืนเงินให้ท่าน รับชำระเงินจากผู้ใช้บริการหรือประมวลผลการชำระเงินแก่ผู้ใช้บริการ โอนเงินให้แก่ท่านหรือจากท่าน หรือให้บริการประมวลผลการชำระเงินอื่นใดแก่ท่านไม่ว่าในกรณีใดก็ตาม ผู้ให้บริการที่เป็นบุคคลภายนอกของ TikTok (“ผู้ให้บริการด้านการชำระเงินที่เป็นบุคคลภายนอก”) จะเป็นผู้ให้บริการข้างต้นนี้ (“บริการด้านการชำระเงิน”) แก่ท่าน โดยดำเนินการในขอบเขตอำนาจของตนเองหรือผ่านทางบริษัทในเครืออื่น ๆ ของตน (ซึ่งไม่ใช่เรา) หรือพาร์ทเนอร์อื่น ๆ ที่ว่าจ้างโดยผู้ให้บริการด้านการชำระเงินที่เป็นบุคคลภายนอกดังกล่าว\nการใช้ฟีเจอร์ “แคมเปญ” บนศูนย์พาร์ทเนอร์ TikTok Shop มีเงื่อนไขที่กำหนดว่า ท่านต้องเข้าทำสัญญาบริการด้านการชำระเงิน (“สัญญาบริการด้านการชำระเงินโดยพาร์ทเนอร์ในเครือ”) กับผู้ให้บริการด้านการชำระเงินที่เป็นบุคคลภายนอก และตกลงตามข้อกำหนดและเงื่อนไขอื่นใดที่ใช้บังคับกับท่านสำหรับการใช้บริการด้านการชำระเงินดังกล่าว ซึ่งผู้ให้บริการด้านการชำระเงินที่เป็นบุคคลภายนอกอาจปรับปรุงเป็นคราว ๆ ไปโดยขึ้นอยู่กับดุลยพินิจของผู้ให้บริการด้านการชำระเงินที่เป็นบุคคลภายนอกแต่เพียงผู้เดียว\n- - หากท่านจดทะเบียนจัดตั้งตามกฎหมายของมาเลเซีย PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO HK](https://oneunita.com/agreement/template?code=TTS_MY_Local_XB_Affiliate_Partner_PSA_PIPOHK)\n\n* หากท่านจดทะเบียนจัดตั้งตามกฎหมายของฟิลิปปินส์ PIPO (PH), Inc. (“PIPO PH”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO PH เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO PH ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO PH](https://oneunita.com/agreement/template?code=TTS_PH_Local_Affiliate_Partner_PSA_PIPOPH)\n   - หากท่านจดทะเบียนจัดตั้งตามกฎหมายของประเทศไทย PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO HK](https://oneunita.com/agreement/template?code=PIPO_HK_Affiliate_Partner_TH_PSA)\n   - หากท่านจดทะเบียนจัดตั้งตามกฎหมายของเวียดนาม PIPO (HK) Limited (“PIPO HK”) ซึ่งเป็นบริษัทในเครือของเรา จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO HK เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO HK หรือพาร์ทเนอร์ที่ PIPO HK ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO HK](https://oneunita.com/agreement/template?code=PIPO_HK_SEA_Affiliate_Partner_PSA)\n   - หากท่านจดทะเบียนจัดตั้งตามกฎหมายของสิงคโปร์ PIPO (SG) Pte. Ltd. (“PIPO SG”) บริษัทในเครือของเราซึ่งเป็นหน่วยงานให้บริการด้านการชำระเงิน (Major Payment Institution) ที่ได้รับอนุญาตตามกฎหมายบริการด้านการชำระเงิน ค.ศ. 2019 (2562) จะเป็นผู้ให้บริการด้านการชำระเงินแก่ท่านในขอบเขตอำนาจของ PIPO SG เอง หรือผ่านทางบริษัทในเครือที่ได้รับอนุญาตอย่างถูกต้องของ PIPO SG หรือพาร์ทเนอร์ที่ PIPO SG ว่าจ้าง ท่านต้องตรวจสอบและตกลงยอมรับ: [สัญญาบริการด้านการชำระเงินโดยพาร์ทเนอร์ในเครือ – PIPO SG](https://oneunita.com/agreement/template?code=PIPO_SG_Affiliate_Partner_PSA) เพื่อไม่ให้มีข้อสงสัย ในการให้บริการของพาร์ทเนอร์ของท่านในสิงคโปร์ ท่านตกลงและรับทราบว่า PIPO HK หรือ PIPO PH จะไม่ให้บริการด้านการชำระเงินหรือเสนอที่จะให้บริการด้านการชำระเงินแก่ท่าน และเราจะไม่เสนอบริการใด ๆ ที่จัดหาให้โดย PIPO HK แก่ท่าน ไม่ว่าในนามของ PIPO HK หรือโดยประการอื่น\n\nสัญญาบริการด้านการชำระเงินโดยพาร์ทเนอร์ในเครือจะกำหนดข้อกำหนดและเงื่อนไขของบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกอาจตกลงว่าจะจัดหาให้แก่ท่าน โดยการตกลงตามข้อกำหนดฉบับนี้ ท่านตกลงว่าจะผูกพันตนตามสัญญาบริการด้านการชำระเงินโดยพาร์ทเนอร์ในเครือกับผู้ให้บริการด้านการชำระเงินที่เป็นบุคคลภายนอกดังกล่าว หากท่านไม่เข้าทำสัญญาบริการด้านการชำระเงินโดยพาร์ทเนอร์ในเครือกับผู้ให้บริการด้านการชำระเงินที่เป็นบุคคลภายนอก TikTok จะไม่สามารถให้บริการฟีเจอร์ “แคมเปญ” แก่ท่าน เนื่องจาก TikTok จะไม่อยู่ในฐานะที่จะสามารถให้บริการด้านการชำระเงินใด ๆ ให้แก่ท่านได้ ซึ่งหมายความว่า ท่านจะไม่ได้รับค่าคอมมิชชันจากผู้ขาย หรือไม่สามารถมีคำสั่งให้ผู้ให้บริการด้านการชำระเงินที่เป็นบุคคลภายนอกทำการจ่ายค่าคอมมิชชันแก่ครีเอเตอร์ตามข้อตกลงระหว่างผู้ขายกับท่าน หรือระหว่างครีเอเตอร์กับท่าน\nเพื่อไม่ให้มีข้อสงสัย ท่านรับทราบและตกลงว่า ถึงแม้ว่า TikTok อาจมีคำสั่งในนามของท่านไปยังผู้ให้บริการด้านการชำระเงินที่เป็นบุคคลภายนอกเพื่ออำนวยความสะดวกและให้การสนับสนุนสำหรับบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกนั้นมอบให้แก่ท่าน บริการด้านการชำระเงินใด ๆ ที่ผู้ให้บริการด้านการชำระเงินที่เป็นบุคคลภายนอกดังกล่าวมอบให้แก่ท่านจะเป็นการให้บริการโดยผู้ให้บริการด้านการชำระเงินที่เป็นบุคคลภายนอกดังกล่าวในขอบเขตอำนาจของตนเอง (รวมถึงผ่านทางบริษัทในเครือหรือพาร์ทเนอร์อื่น ๆ ของผู้ให้บริการด้านการชำระเงินที่เป็นบุคคลภายนอก) และ TikTok ไม่ได้กระทำการในฐานะตัวแทนหรือผู้รับมอบอำนาจของผู้ให้บริการด้านการชำระเงินที่เป็นบุคคลภายนอกเกี่ยวกับบริการด้านการชำระเงินดังกล่าว TikTok จะไม่มีความรับผิดต่อท่านสำหรับการสูญเสียใด ๆ ที่เกิดขึ้นจากการผิดสัญญาหรือการผิดนัดโดยผู้ให้บริการด้านการชำระเงินที่เป็นบุคคลภายนอกใด ๆ ตามสัญญาบริการด้านการชำระเงินโดยพาร์ทเนอร์ในเครือ หรือข้อตกลงอื่นใดที่ท่านเข้าทำกับผู้ให้บริการด้านการชำระเงินที่เป็นบุคคลภายนอกเกี่ยวกับบริการด้านการชำระเงินหรือเรื่องอื่น ๆ\nท่านรับทราบและตกลงว่า การที่ท่านชำระ “ค่าคอมมิชชัน” ผ่านทางศูนย์พาร์ทเนอร์ TikTok Shop สำหรับบริการ ใดๆ ที่ผู้ใช้บริการได้มอบให้แก่ท่านผ่านทางฟีเจอร์ “แคมเปญ” จะเป็นไปตามข้อกำหนดที่เข้าทำระหว่างผู้ใช้บริการกับท่านบนแพลตฟอร์ม TikTok และ TikTok จะไม่รับผิดชอบสำหรับข้อตกลงอื่นใดระหว่างผู้ใช้บริการกับท่านซึ่งอยู่นอกแพลตฟอร์ม TikTok\n### สำหรับอินโดนีเซียเท่านั้น\nหากท่านจดทะเบียนจัดตั้งตามกฎหมายของอินโดนีเซีย เนื้อหาในส่วนของข้อ ข5 ด้านบนนี้จะไม่ใช้บังคับ และจะถูกแทนที่ด้วยเนื้อหาส่วนนี้ PT Tokopedia จะเป็นผู้ให้บริการบัญชีจัดเก็บเงินชั่วคราวซึ่งสร้างขึ้นในบัญชีของท่าน\nท่านรับทราบและตกลงว่า ในฐานะที่เป็นศูนย์ครีเอเตอร์และผู้ให้บริการร้านค้า เราอาจอนุญาตให้ดำเนินการและอำนวยความสะดวกสำหรับกระบวนการชำระเงินในร้านค้าผ่านทางผู้ให้บริการด้านการชำระเงินที่ได้รับอนุญาต โดยขึ้นอยู่กับการทำข้อตกลงระหว่างท่านกับผู้ใช้บริการของท่าน หรือธุรกรรมระหว่างผู้ขายกับผู้ซื้อ รวมถึงแต่ไม่จำกัดเพียง\n- จัดเก็บค่าคอมมิชชันสำหรับการเป็นพาร์ทเนอร์ในเครือจากผู้ขาย และจากนั้นจึงส่งหรือดำเนินการให้มีการส่งค่าคอมมิชชันสำหรับการเป็นพาร์ทเนอร์ในเครือ (หลังหักค่าบริการที่เกี่ยวข้อง (ถ้ามี)) ไปยังบัญชีจัดเก็บเงินชั่วคราวในบัญชีของท่าน และ\n- ในกรณีที่ท่านเป็นผู้ว่าจ้างครีเอเตอร์ โอนค่าคอมมิชชันสำหรับการเป็นพาร์ทเนอร์ในเครือที่เราถือไว้ในนามของท่านไปยังครีเอเตอร์\n### ข6: บริการด้านการชำระเงิน\nท่านรับทราบว่า ในฐานะผู้ให้บริการศูนย์พาร์ทเนอร์ TikTok Shop TikTok จะมีข้อมูลเกี่ยวกับธุรกรรมต่าง ๆ (รวมถึงการจัดซื้อและการจัดหาบริการระหว่างครีเอเตอร์กับผู้ขาย ข้อตกลงเรื่อง “ค่าคอมมิชชัน” ระหว่างครีเอเตอร์กับท่าน และข้อตกลงเรื่อง “ค่าบริหารจัดการ” ระหว่างครีเอเตอร์กับท่าน) ดังนั้น การดำเนินการจะเป็นไปอย่างมีประสิทธิภาพและรวดเร็วกว่า หาก TikTok มีคำสั่งไปยังผู้ให้บริการด้านการชำระเงินที่เป็นบุคคลภายนอกในนามของท่าน เพื่ออำนวยความสะดวกและให้การสนับสนุนสำหรับบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกจะดำเนินการให้แก่ท่าน\nท่านรับทราบและตกลงให้ TikTok มอบข้อมูลและคำสั่งแก่ผู้ให้บริการด้านการชำระเงินที่เป็นบุคคลภายนอกในนามของท่าน เพื่อที่ผู้ให้บริการด้านการชำระเงินที่เป็นบุคคลภายนอกนั้นจะสามารถให้บริการด้านการชำระเงินแก่ท่านได้ โดยไม่จำกัดเพียงสิ่งที่ระบุด้านล่างนี้ ท่านอนุญาตให้ TikTok แจ้งผู้ให้บริการด้านการชำระเงินที่เป็นบุคคลภายนอกทราบถึงสิ่งต่อไปนี้\n- จำนวน “ค่าคอมมิชชัน” ที่ถึงกำหนดชำระแก่ครีเอเตอร์ตามข้อตกลงระหว่างท่านกับครีเอเตอร์\n- จำนวนค่าคอมมิชชันที่ท่านต้องเรียกเก็บในนามของครีเอเตอร์ตามข้อตกลงระหว่างท่านกับครีเอเตอร์\n- เรื่องอื่นใดที่เกี่ยวข้องกับข้อตกลงระหว่างท่านกับผู้ใช้บริการ รวมถึงแต่ไม่จำกัดเพียง ข้อพิพาทหรือการระงับข้อพิพาทระหว่างท่านกับผู้ใช้บริการ และคำสั่ง คำวินิจฉัย คำชี้ขาด หรือคำพิพากษาใด ๆ จากศาลที่มีเขตอำนาจ คณะอนุญาโตตุลาการ หรือหน่วยงานใดหน่วยงานหนึ่ง ซึ่งมีคำสั่งให้ชำระเงิน\n### ข7: การอ้างถึง TikTok Shop\nสำหรับอินโดนีเซียเท่านั้น: ตลาดสินค้าออนไลน์ของบุคคลภายนอกซึ่งให้บริการผ่านทางแอปพลิเคชันมือถือ TikTok ในอินโดนีเซียจะดำเนินงานในลักษณะที่เป็น “ร้านค้า” ในเอกสารฉบับนี้ การอ้างถึง “TikTok Shop” ให้ตีความว่าเป็นการอ้างถึงร้านค้าในกรณีที่เกี่ยวข้อง\nส่วน ค: สหราชอาณาจักร เขตเศรษฐกิจยุโรป และสวิตเซอร์แลนด์\nหากท่านจดทะเบียนจัดตั้งขึ้นตามกฎหมายของสหราชอาณาจักร เขตเศรษฐกิจยุโรป หรือสวิตเซอร์แลนด์ หรืออยู่อาศัยในประเทศดังกล่าว ข้อกำหนดต่อไปนี้จะใช้บังคับ\n### ค1. การจำกัดความรับผิด\nโดยไม่คำนึงถึงข้อความใดที่กำหนดเป็นอย่างอื่น ไม่มีส่วนใดของข้อกำหนดฉบับนี้ที่จะเป็นการจำกัดหรือปฏิเสธความรับผิดใด ๆ ซึ่งไม่สามารถจำกัดหรือปฏิเสธได้ตามกฎหมายที่ใช้บังคับ รวมถึงความรับผิดสำหรับ (ก) การเสียชีวิตหรือการบาดเจ็บส่วนบุคคลซึ่งเกิดจากความประมาทเลินเล่อ (ข) การฉ้อฉลหรือการแถลงข้อความเป็นเท็จเพื่อฉ้อฉล\n### ค2. การแก้ไขเปลี่ยนแปลงข้อกำหนดฉบับนี้\n1. โดยอยู่ภายใต้บังคับของข้อ ค2.2 ด้านล่างนี้ โดยทั่วไปแล้ว เราจะแจ้งให้ท่านทราบล่วงหน้า 15 วันก่อนที่จะมีการแก้ไขเปลี่ยนแปลงใด ๆ ในข้อกำหนดฉบับนี้ เราจะแจ้งให้ท่านทราบล่วงหน้าเป็นระยะเวลานานกว่านั้น ในกรณีที่\na. เราเห็นว่า ท่านจำเป็นต้องใช้เวลานานกว่านั้นในการดำเนินการปรับเปลี่ยนทางเทคนิคหรือทางธุรกิจ เพื่อให้สอดคล้องกับการแก้ไขเปลี่ยนแปลงดังกล่าว หรือ\nb. ข้อกำหนดเพิ่มเติมเฉพาะประเทศกำหนดให้ต้องแจ้งให้ทราบล่วงหน้าเป็นระยะเวลาที่นานกว่านั้น\n2. โดยไม่คำนึงถึงข้อความด้านหน้านี้ เราอาจแก้ไขเปลี่ยนแปลงข้อกำหนดฉบับนี้ทันทีในเวลาใดก็ตาม และแจ้งให้ท่านทราบหากสามารถทำได้ ในกรณีที่\na. เราได้รับอนุญาตให้ทำได้ตามกฎหมายที่ใช้บังคับ\nb. การแก้ไขเปลี่ยนแปลงนั้นเป็นการแก้ไขตัวสะกด เครื่องหมาย หรือการเว้นวรรค ซึ่งไม่ทำให้เนื้อหาหรือความหมายของข้อกำหนดฉบับนี้เปลี่ยนแปลง\nc. เรามีหน้าที่ตามกฎหมายหรือตามคำสั่งของหน่วยงานกำกับดูแลใด ๆ ที่กำหนดให้เราเปลี่ยนแปลงข้อกำหนดฉบับนี้ โดยที่เราไม่สามารถแจ้งให้ท่านทราบล่วงหน้าได้ และ/หรือ\nd. เราจำเป็นต้องแก้ไขเปลี่ยนแปลงข้อกำหนดฉบับนี้ เพื่อจัดการความเสี่ยงที่ไม่ได้คาดการณ์ไว้ก่อนและกำลังจะเกิดขึ้น ซึ่งเกี่ยวกับแพลตฟอร์ม TikTok ศูนย์พาร์ทเนอร์ TikTok Shop ผู้ใช้บริการ หรือผู้ใช้ปลายทางของ TikTok เช่น การฉ้อฉล มัลแวร์ สแปม การรั่วไหลของข้อมูล หรือความเสี่ยงด้านความมั่นคงปลอดภัยทางไซเบอร์อื่น ๆ\n3. การแก้ไขเปลี่ยนแปลงจะไม่มีผลบังคับย้อนหลัง หากท่านไม่ตกลงยอมรับการแก้ไขเปลี่ยนแปลงที่แจ้งให้ท่านทราบ ท่านมีสิทธิยกเลิกความสัมพันธ์ทางสัญญากับเราได้ทุกเมื่อภายในระยะเวลาบอกกล่าวของการแก้ไขเปลี่ยนแปลงนั้น (โดยอยู่ภายใต้บังคับของข้อ ค2.4 ด้านล่างนี้)\n4. ในกรณีที่เราแจ้งให้ท่านทราบถึงการแก้ไขเปลี่ยนแปลงข้อกำหนดฉบับนี้ หากท่านยังคงเข้าถึงและใช้ศูนย์พาร์ทเนอร์ TikTok Shop ต่อไป (รวมถึงผลิตภัณฑ์ศูนย์พาร์ทเนอร์) ในระหว่างระยะเวลาบอกกล่าว จะถือว่าท่านสละสิทธิของท่านในการเลิกสัญญาตามข้อ ค2\n5. การที่ท่านใช้ TikTok Shop ต่อไปหลังจากที่การแก้ไขเปลี่ยนแปลงข้อกำหนดฉบับนี้มีผลบังคับใช้แล้ว จะถือเป็นการที่ท่านยอมรับการแก้ไขเปลี่ยนแปลงดังกล่าว\n6. เราสงวนสิทธิอย่างชัดแจ้งที่จะ\na. ทำการเปลี่ยนแปลงศูนย์พาร์ทเนอร์ TikTok Shop, TikTok Shop และ/หรือแพลตฟอร์มโดยไม่ต้องแจ้งให้ท่านทราบก่อน (เว้นแต่เมื่อจำเป็นต้องแจ้งให้ท่านทราบตามกฎหมายที่ใช้บังคับ) และ/หรือ\nb. นำศูนย์พาร์ทเนอร์ TikTok Shop, TikTok Shop และแพลตฟอร์มออกจากตลาด (ทั้งหมดหรือเป็นบางส่วน) โดยไม่ต้องแจ้งให้ท่านทราบก่อน (เว้นแต่เมื่อจำเป็นต้องแจ้งให้ท่านทราบตามกฎหมายที่ใช้บังคับ)\n7. หากท่านไม่ตกลงยอมรับการเปลี่ยนแปลงที่แจ้งให้ท่านทราบหรือที่ได้ดำเนินการไป ท่านมีสิทธิยกเลิกความสัมพันธ์ทางสัญญากับเราได้ โดยยกเลิกบัญชีของท่านและหยุดใช้ TikTok Shop ตามข้อ 12 (การระงับสิทธิในการเข้าถึงและการยกเลิกบัญชี)\n8. การที่ท่านใช้ศูนย์พาร์ทเนอร์ TikTok Shop, TikTok Shop และ/หรือแพลตฟอร์มต่อไปหลังจากที่การแก้ไขเปลี่ยนแปลงใด ๆ มีผลบังคับใช้แล้ว จะถือเป็นการที่ท่านยอมรับการแก้ไขเปลี่ยนแปลงดังกล่าว\n### ค3. การรับชำระเงิน\n1. เราไม่ให้บริการด้านการชำระเงินหรือบริการประมวลผลการชำระเงินใด ๆ แก่ท่านหรือบุคคลอื่นใด รวมถึงการรับชำระ การถือ หรือการโอนเงินใด ๆ ให้แก่ท่าน เพื่อท่าน หรือในนามของท่าน (“บริการด้านการชำระเงิน”) ไม่ว่าในกรณีใดก็ตาม\n2. บริการด้านการชำระเงินทั้งหมดจะจัดหาให้แก่ท่านโดย Stripe Payments Europe, Limited (บริษัทเอกชนจำกัดความรับผิดซึ่งจดทะเบียนจัดตั้งในไอร์แลนด์ เลขทะเบียนนิติบุคคล 513174) และ Stripe Payments UK, Ltd (บริษัทเอกชนจำกัดความรับผิดซึ่งจดทะเบียนจัดตั้งในอังกฤษ เลขทะเบียนนิติบุคคล 08480771) (เรียกรวมกันว่า “Stripe”) ผ่านทางบริการบัญชีที่เชื่อมต่อกัน (Connected Account) ของ Stripe บริการด้านการชำระเงินของ Stripe จะอยู่ภายใต้บังคับของสัญญาการให้บริการบัญชีที่เชื่อมต่อกันของ Stripe (สามารถดูได้ผ่านทางลิงก์นี้: [สัญญาการให้บริการบัญชีที่เชื่อมต่อกันของ Stripe](https://stripe.com/gb/legal/connect-account)) ซึ่งรวมถึง [ข้อกำหนดการให้บริการของ Stripe](https://stripe.com/gb/legal/ssa) (เรียกรวมกันว่า “สัญญาการให้บริการบัญชีที่เชื่อมต่อกันของ Stripe”) โดยการยอมรับข้อกำหนดฉบับนี้ ท่านตกลงว่าจะผูกพันตนตามสัญญาการให้บริการของ Stripe ตามที่ Stripe อาจแก้ไขเพิ่มเติมได้เป็นคราว ๆ ไป\n3. ในการรับบริการด้านการชำระเงินจาก Stripe ท่านตกลงว่าจะมอบข้อมูลที่ถูกต้องและครบถ้วนเกี่ยวกับท่านแก่เราและ Stripe ตามที่เราและ Stripe อาจร้องขอ ข้อมูลดังกล่าวอาจรวมถึงข้อมูลระบุตัวตนและเอกสารสนับสนุนใด ๆ ที่ช่วยให้เราและ/หรือ Stripe สามารถดำเนินการตรวจสอบวิเคราะห์สถานะลูกค้าที่จำเป็นทั้งปวง (เช่นการยืนยันตัวตนของท่าน) ได้ เราจะแบ่งปันข้อมูลดังกล่าวกับ Stripe พร้อมกับข้อมูลเกี่ยวกับกิจกรรมของท่านบนศูนย์พาร์ทเนอร์ TikTok Shop เฉพาะในส่วนที่เกี่ยวข้องกับเงินที่ท่านต้องได้รับหรือที่ท่านต้องชำระเท่านั้น เพื่อที่ Stripe จะสามารถให้บริการด้านการชำระเงินแก่ท่านได้ นอกจากนี้ ท่านอนุญาตให้เรามีคำสั่งไปยัง Stripe ในนามของท่านและแบ่งปันข้อมูลกับ Stripe เกี่ยวกับข้อตกลงระหว่างท่านกับผู้ใช้บริการ ตามที่มีความจำเป็นเพื่ออำนวยความสะดวกหรือให้การสนับสนุนสำหรับบริการด้านการชำระเงินที่ Stripe มอบแก่ท่าน รวมถึง\na. ข้อตกลงเกี่ยวกับการชำระเงินใด ๆ ระหว่างท่านกับผู้ใช้บริการ สำหรับการให้บริการของพาร์ทเนอร์ของท่าน และ\nb. คำขอหรือคำสั่งใด ๆ ที่ท่านมีไปถึง Stripe (ผ่านทางศูนย์พาร์ทเนอร์ TikTok Shop) เพื่อดำเนินการถอนเงินใด ๆ ที่ Stripe ถือไว้ในนามของท่าน\n4. ท่านรับทราบและตกลงว่า Stripe อาจปฏิเสธไม่ให้บริการด้านการชำระเงินแก่ท่าน และอาจจำกัดการให้บริการฟังก์ชันการทำงานใด ๆ ที่เกี่ยวข้องกับบริการด้านการชำระเงิน จนกว่าที่ท่านจะมอบข้อมูลที่เพียงพอแก่เราหรือ Stripe ตามที่เราหรือ Stripe อาจร้องขอ\n5. ท่านต้องใช้บริการด้านการชำระเงินตามข้อกำหนดของสัญญาการให้บริการของ Stripe เสมอ\n6. หากท่านไม่ตกลงยอมรับสัญญาการให้บริการของ Stripe หาก Stripe บอกเลิกสัญญาที่ Stripe เข้าทำกับท่าน หรือหาก Stripe ปฏิเสธไม่ให้บริการด้านการชำระเงินแก่ท่าน (ด้วยเหตุใดก็ตาม) ท่านจะไม่มีสิทธิได้รับบริการด้านการชำระเงินใด ๆ ซึ่งอาจหมายความว่าท่านจะไม่ได้รับชำระเงินสำหรับการให้บริการของพาร์ทเนอร์ของท่านแก่ผู้ใช้บริการ นอกจากนี้ TikTok ยังอาจระงับสิทธิของท่านในการเข้าถึงศูนย์พาร์ทเนอร์ TikTok Shop หรือบัญชีของท่าน\n7. Stripe ติดตามตรวจสอบการชำระเงินทั้งหมดที่ดำเนินการผ่านทางการให้บริการด้านการชำระเงิน ท่านรับทราบว่า Stripe มีสิทธิยกเลิกการชำระเงินใด ๆ ที่ดำเนินการผ่านทางการให้บริการด้านการชำระเงิน หาก Stripe มีเหตุตามสมควรให้สงสัยได้ว่า การชำระเงินนั้นอาจเป็นการดำเนินการโดยฉ้อฉลหรือเกี่ยวข้องกับการกระทำความผิดอื่น ๆ\n8. เมื่อท่านมอบข้อมูลส่วนบุคคลให้สำหรับการให้บริการด้านการชำระเงิน Stripe จะรับและประมวลผลข้อมูลส่วนบุคคลนั้นตามนโนบายความเป็นส่วนตัวของ Stripe (สามารถดูได้ผ่านทางลิงก์นี้: [นโยบายความเป็นส่วนตัวของ Stripe](https://stripe.com/gb/privacy))\n### ค4. การจำกัดและการระงับสิทธิ\n1. TikTok อาจนำบริการของพาร์ทเนอร์ของท่านออกจากศูนย์พาร์ทเนอร์ TikTok Shop หรือระงับหรือจำกัดสิทธิของท่านในการเข้าถึงศูนย์พาร์ทเนอร์ TikTok Shop บัญชีของท่าน และ/หรือ TikTok Shop (และบัญชีบนแพลตฟอร์ม TikTok ของท่าน โดยขึ้นอยู่กับดุลยพินิจของ TikTok) โดยทันที หาก\na. ท่านทำผิดข้อกำหนดฉบับนี้หรือข้อกำหนดเพิ่มเติมใด ๆ ในสาระสำคัญ\nb. เรามีเหตุให้เชื่อได้ว่า บัญชีของท่านถูกใช้สำหรับการดำเนินการโดยฉ้อฉลหรือการดำเนินการที่ไม่ชอบด้วยกฎหมาย\nc. การใช้ศูนย์พาร์ทเนอร์ TikTok Shop หรือ TikTok Shop ของท่านมีความเสี่ยงที่จะทำให้เกิดอันตรายต่อผู้ใช้บริการ พาร์ทเนอร์รายอื่น ๆ และ TikTok รวมถึงประโยชน์ที่ชอบด้วยกฎหมายของ TikTok หรือ\nd. เราได้รับการร้องเรียนจากผู้ใช้บริการเป็นจำนวนมากอย่างไม่สมเหตุสมผลเกี่ยวกับการดำเนินการของท่านในศูนย์พาร์ทเนอร์ TikTok Shop หรือ TikTok Shop\n2. การระงับหรือจำกัดสิทธิใด ๆ จะมีผลบังคับต่อไปจนกว่าที่เราจะได้รับการยืนยันจากท่านว่าได้แก้ไขการผิดสัญญาเรียบร้อยแล้ว และ/หรือท่านได้แสดงหลักฐานว่าไม่มีความเสี่ยงจากการดำเนินการหรืออันตรายที่ระบุด้านบนนี้อีกต่อไป\n3. หาก TikTok จำกัดหรือระงับสิทธิของท่านในการเข้าถึงศูนย์พาร์ทเนอร์ TikTok Shop, TikTok Shop และ/หรือบัญชีของท่าน ท่านจะได้รับโอกาสในการชี้แจงข้อเท็จจริงและพฤติการณ์ดังกล่าวผ่านทางกระบวนการจัดการข้อร้องเรียนภายในองค์กรของเรา (ดู [ที่นี่](https://seller-ie.tiktok.com/university/essay?knowledge_id=7024902779864865&article_type=agreement&identity=1)) และท่านจะมีสิทธิเข้าสู่กระบวนการระงับข้อพิพาทได้ ตามที่ระบุในข้อ 10.2 ของ ข้[อกำหนดการใช้งาน TikTok Shop สำหรับสหภาพยุโรป](https://seller-ie.tiktok.com/university/essay?knowledge_id=2225681119987488&article_type=agreement&identity=1) หรือในข้อ ค9 ด้านล่างนี้\n4. ท่านสามารถศึกษาข้อมูลเพิ่มเติมเกี่ยวกับกรณีที่บัญชีของท่านอาจถูกระงับได้ โดยอ่านข้อ 6.2 ของ [ข้อกำหนดการให้บริการ TikTok สำหรับเขตเศรษฐกิจยุโรป/สหราชอาณาจักร/สวิตเซอร์แลนด์](https://www.tiktok.com/legal/page/eea/terms-of-service/en)\n### ค5. การยกเลิกบัญชี\n1. เราอาจยกเลิกบัญชีของท่านได้ทุกเมื่อ โดยแจ้งให้ท่านทราบเป็นลายลักษณ์อักษร\n2. โดยทั่วไปแล้ว เราจะแจ้งให้ท่านทราบเป็นลายลักษณ์อักษรอย่างน้อย 30 วันก่อนยกเลิกบัญชีของท่าน อย่างไรก็ตาม โดยไม่เป็นการกระทบต่อสิทธิหรือทางเยียวยาอื่นใดที่เรามี เราสามารถยกเลิกบัญชีของท่านได้โดยมีผลบังคับทันที โดยแจ้งให้ท่านทราบเป็นลายลักษณ์อักษร หากท่านทำผิดข้อกำหนดฉบับนี้อย่างร้ายแรงหรือหลายครั้ง ในการพิจารณาตัดสินว่าการผิดสัญญาครั้งใด ๆ ถือเป็นการผิดสัญญาอย่างร้ายแรงหรือไม่ จะไม่คำนึงถึงว่าการผิดสัญญานั้นเกิดขึ้นในลักษณะที่เป็นอุบัติเหตุ ความบังเอิญ ความผิดพลาด หรือความเข้าใจผิด\n3. หาก TikTok ยกเลิกสิทธิของท่านในการเข้าถึงศูนย์พาร์ทเนอร์ TikTok Shop, TikTok Shop และ/หรือบัญชีของท่าน ท่านจะได้รับโอกาสในการชี้แจงข้อเท็จจริงและพฤติการณ์ดังกล่าวผ่านทางกระบวนการจัดการข้อร้องเรียนภายในองค์กรของเรา (ดู [ที่นี่](https://seller-ie.tiktok.com/university/essay?knowledge_id=7024902779864865&article_type=agreement&identity=1)) และท่านจะมีสิทธิเข้าสู่กระบวนการระงับข้อพิพาทได้ ตามที่ระบุในข้อ 10.2 ของ [ข้อกำหนดการใช้งาน TikTok Shop สำหรับสหภาพยุโรป](https://seller-ie.tiktok.com/university/essay?knowledge_id=2225681119987488&article_type=agreement&identity=1) หรือในข้อ ค9 ด้านล่างนี้\n### ค6. การจัดอันดับเพื่อแสดงผลต่อผู้ใช้บริการ\nหลักเกณฑ์สำคัญที่เราใช้ในการพิจารณาว่าบริการของพาร์ทเนอร์ของท่านจะได้รับการจัดอันดับเพื่อแสดงเนื้อหาต่อผู้ใช้บริการหรือไม่และอย่างไร รวมทั้งทางเลือกใด ๆ ที่ท่านมีในการเปลี่ยนแปลงหรือกำหนดทิศทางการจัดอันดับเพื่อแสดงเนื้อหาดังกล่าว จะระบุอยู่ที่นี่: [วิธีที่ TikTok แนะนำเนื้อหา (สหภาพยุโรป/สหราชอาณาจักร](https://seller-ie.tiktok.com/university/essay?knowledge_id=7024902780962593&article_type=agreement&identity=1))\n### ค7. ข้อมูลที่ไม่ใช่ข้อมูลส่วนบุคคล\nท่านสามารถศึกษาข้อมูลเพิ่มเติมเกี่ยวกับสิทธิของท่านในการเข้าถึงข้อมูลที่สร้างขึ้นผ่านทาง TikTok Shop ได้ โดยอ่าน [นโยบายการเข้าถึงข้อมูลบน TikTok Shop: สหภาพยุโรป/สหราชอาณาจักร](https://seller-ie.tiktok.com/university/essay?knowledge_id=7049679905376033&article_type=agreement&identity=1)\n### ค8. ทรัพย์สินทางปัญญา\nท่านต้องปฏิบัติตาม [นโยบายเกี่ยวกับทรัพย์สินทางปัญญาสำหรับ TikTok Shop ในสหภาพยุโรป](https://seller-ie.tiktok.com/university/essay?knowledge_id=8155646412441376&identity=1)\n### ค9. การระงับข้อพิพาท\nการสละสิทธิในการดำเนินคดีแบบกลุ่ม\n1. เท่าที่กฎหมายที่ใช้บังคับอนุญาต ท่านและ TikTok รับทราบและตกลงว่า ท่านและ TikTok สละสิทธิในการเข้าสู่กระบวนการหรือมีส่วนร่วมในกระบวนการทางกฎหมายแบบกลุ่ม (class proceeding) กระบวนการทางกฎหมายแบบรวมกลุ่มผ่านทางผู้แทน (collective proceeding) หรือการรวมพิจารณาคดี (consolidated proceeding) ต่ออีกฝ่ายหนึ่ง\nข้อยกเว้นในการไกล่เกลี่ยข้อพิพาทและการอนุญาโตตุลาการ\n2. ไม่มีส่วนใดในข้อ ค9 นี้ ที่\n1) กำหนดห้าม TikTok ไม่ให้ยื่นคำร้องต่อศาลหรือหน่วยงานยุติธรรมอื่นใดที่มีเขตอำนาจ เพื่อขอให้มีวิธีการชั่วคราวก่อนพิพากษาในลักษณะใดก็ตาม รวมถึงคำสั่งให้มีการกระทำ/งดเว้นการกระทำบางอย่างหรือการเยียวยาที่ไม่ใช่ตัวเงินอื่น ๆ เพื่อป้องกันการละเมิด การใช้ในทางที่ผิด หรือการฝ่าฝืนที่เกิดขึ้นจริงหรือมีความเสี่ยงที่จะเกิดขึ้นต่อสิทธิของคู่สัญญาฝ่ายใดฝ่ายหนึ่งในการรักษาข้อมูลไว้เป็นความลับ หรือลิขสิทธิ์ เครื่องหมายการค้า ความลับทางการค้า สิทธิบัตร หรือสิทธิในทรัพย์สินทางปัญญาอื่น ๆ\n2) กำหนดให้คู่สัญญาฝ่ายใดฝ่ายหนึ่งนำสิทธิเรียกร้องใด ๆ ไปตัดสินชี้ขาดผ่านกระบวนการอนุญาโตตุลาการ หากสิทธิเรียกร้องดังกล่าวไม่ได้อยู่ภายใต้ขอบเขตของกระบวนการอนุญาโตตุลาการตามกฎหมายที่ใช้บังคับทั่วไปกำหนด (และให้ศาลในประเทศอังกฤษ (หากท่านจดทะเบียนจัดตั้งหรืออาศัยอยู่ในสหราชอาณาจักร) หรือสาธารณรัฐไอร์แลนด์ (หากท่านจดทะเบียนจัดตั้งหรืออาศัยอยู่ในเขตเศรษฐกิจยุโรปหรือสวิตเซอร์แลนด์) เป็นศาลที่มีเขตอำนาจแต่เพียงผู้เดียวเหนือสิทธิเรียกร้องดังกล่าว) หรือ\n3) กำหนดห้ามคู่สัญญาฝ่ายใดฝ่ายหนึ่งไม่ให้ยื่นฟ้องต่อศาล ในกรณีที่คู่สัญญาฝ่ายนั้นมีสิทธิตามกฎหมายในการดำเนินการดังกล่าวโดยไม่จำเป็นต้องผ่านกระบวนการไกล่เกลี่ยข้อพิพาทและ/หรืออนุญาโตตุลาการ (แล้วแต่กรณี) ก่อน เว้นแต่สิทธิตามกฎหมายดังกล่าวสามารถถูกสละสิทธิหรือเปลี่ยนแปลงได้โดยการเข้าทำข้อตกลงกันเป็นสัญญา\n3. ในกรณีที่ TikTok ได้ทำการตัดสินเกี่ยวกับบัญชีของท่านหรือเนื้อหาของท่านเรียบร้อยแล้ว ไม่มีส่วนใดในข้อ ค9 นี้ที่จะกำหนดห้ามท่านไม่ให้ดำเนินการต่อไปนี้\n1) เลือก [หน่วยงานระงับข้อพิพาทนอกศาลที่ได้รับอนุญาต](https://ec.europa.eu/consumers/odr/main/?event=main.adr.show2) ใด ๆ ให้เป็นผู้ระงับข้อพิพาทนั้น หรือ\n2) เข้าสู่กระบวนการทางกฎหมายตามกฎหมายของประเทศอังกฤษ โดยผ่านทางศาลในประเทศของท่านและ/หรือศาลในประเทศอังกฤษ (หากท่านจดทะเบียนจัดตั้งหรืออาศัยอยู่ในสหราชอาณาจักร) หรือสาธารณรัฐไอร์แลนด์ (หากท่านจดทะเบียนจัดตั้งหรืออาศัยอยู่ในเขตเศรษฐกิจยุโรปหรือสวิตเซอร์แลนด์)\nขั้นตอนการดำเนินการ\n4. ยกเว้นตามที่ระบุในข้อ ค9.2 และข้อ ค9.3 หากท่านมีสิทธิเรียกร้องหรือข้อพิพาทใด ๆ ต่อ TikTok ซึ่งเกิดจากหรือโดยเกี่ยวข้องกับข้อกำหนดฉบับนี้ รวมถึงประเด็นเกี่ยวกับการมีอยู่ของสัญญา การผิดสัญญา การเลิกสัญญา การบังคับตามข้อกำหนด การตีความ หรือการมีผลสมบูรณ์ของข้อกำหนด คู่สัญญาทั้งสองฝ่ายต้องดำเนินการตามขั้นตอนที่ระบุในข้อ ค9.4 นี้\n1) คู่สัญญาฝ่ายใดฝ่ายหนึ่งต้องแจ้งให้คู่สัญญาอีกฝ่ายทราบเกี่ยวกับข้อพิพาทเป็นลายลักษณ์อักษร โดยระบุถึงลักษณะและรายละเอียดที่ครบถ้วนของข้อพิพาท พร้อมกับแสดงเอกสารสนับสนุนที่เกี่ยวข้อง และคู่สัญญาทั้งสองฝ่ายตกลงว่าจะพยายามระงับข้อพิพาทดังกล่าวโดยเร็วและโดยสุจริตด้วยการหารือระหว่างคู่สัญญาทั้งสองฝ่ายโดยเป็นความลับ คำบอกกล่าวเกี่ยวกับข้อพิพาทที่ส่งถึง TikTok ให้ส่งไปที่ 10 Earlsfort Terrace, Dublin, D02 T380 โดยส่งถึง Legal Department และจะถือว่าได้รับคำบอกกล่าวนั้นเมื่อมีการนำส่ง เพื่อไม่ให้มีข้อสงสัย ข้อกำหนดเกี่ยวกับการบอกกล่าวในส่วนนี้จะมีผลบังคับโดยไม่คำนึงถึงข้อกำหนดเกี่ยวกับการบอกกล่าวในกรณีทั่วไปที่ระบุในข้อ 18.15 (ข้อกำหนดทั่วไป)\n2) หากไม่สามารถระงับข้อพิพาทได้ตามที่ระบุในข้อ ค9.4(ก) ภายใน 30 วันนับจากวันที่ถือว่าได้รับคำบอกกล่าวเป็นลายลักษณ์อักษรตามที่ระบุในข้อ ค9.4(ก) หรือภายในระยะเวลาที่คู่สัญญาทั้งสองฝ่ายอาจตกลงกันเป็นลายลักษณ์อักษร คู่สัญญาทั้งสองฝ่ายจะนำข้อพิพาทไปเสนอเพื่อไกล่เกลี่ยภายใต้ข้อบังคับการไกล่เกลี่ยข้อพิพาทของหอการค้านานาชาติ (“ICC”) หรือตามกระบวนการไกล่เกลี่ยข้อพิพาทของสถาบันระงับข้อพิพาท (Centre for Effective Dispute Resolution - “CEDR”) (ขึ้นอยู่กับการตัดสินใจของท่าน) เว้นแต่เมื่อคู่สัญญาทั้งสองฝ่ายตกลงกันเป็นอย่างอื่นภายใน 14 วันนับจากที่มีการเสนอข้อพิพาท ICC หรือ CEDR (แล้วแต่กรณี) จะทำการแต่งตั้งผู้ไกล่เกลี่ยข้อพิพาท\n3) หากไม่สามารถระงับข้อพิพาทได้ตามที่ระบุในข้อ ค9.4(ข) ภายใน 60 วันนับจากที่มีการยื่นคำร้องขอไกล่เกลี่ยข้อพิพาทหรือภายในระยะเวลาที่คู่สัญญาทั้งสองฝ่ายอาจตกลงกันเป็นลายลักษณ์อักษร ข้อพิพาทนั้นจะถูกวินิจฉัยชี้ขาดเป็นที่สุดตามข้อบังคับอนุญาโตตุลาการของ ICC ซึ่งโดยการอ้างถึงข้อบังคับอนุญาโตตุลาการของ ICC ดังกล่าวในข้อนี้ ให้ถือว่าข้อบังคับอนุญาโตตุลาการของ ICC เป็นส่วนหนึ่งของข้อกำหนดนี้ด้วย\n4) เว้นแต่เมื่อคู่สัญญาทั้งสองฝ่ายตกลงกันเป็นอย่างอื่น อนุญาโตตุลาการจะมีจำนวน 1 คน (ซึ่งจะแต่งตั้งโดย ICC) กระบวนการอนุญาโตตุลาการจะดำเนินการใน\ni. ดับลิน สาธารณรัฐไอร์แลนด์ หากท่านจดทะเบียนจัดตั้งหรืออาศัยอยู่ในเขตเศรษฐกิจยุโรปหรือสวิตเซอร์แลนด์ หรือ\nii. ลอนดอน ประเทศอังกฤษ หากท่านจดทะเบียนจัดตั้งหรืออาศัยอยู่ในสหราชอาณาจักร\nและให้ใช้ภาษาอังกฤษเป็นภาษาในการดำเนินกระบวนการอนุญาโตตุลาการ\n## ส่วน ง: สหรัฐอเมริกา\nหากท่านจดทะเบียนจัดตั้งตามกฎหมายของสหรัฐอเมริกา ข้อกำหนดต่อไปนี้จะใช้บังคับ\n### ง1: คำจำกัดความเพิ่มเติม\n“ประเทศที่ถูกกำหนดของ CFIUS” หมายถึง ประเทศที่ถูกกำหนดของคณะกรรมการตรวจสอบการลงทุนของบริษัทต่างชาติในสหรัฐฯ (Committee on Foreign Investment in the US: CFIUS) ตามที่ระบุในข้อ 22 C.F.R. §§ 126.1(d)(1) และข้อ 22 C.F.R. §§ 126.1(d)(2) ซึ่งอาจมีการแก้ไขเพิ่มเติมเป็นคราว ๆ ไป\n“ผู้ได้รับผลประโยชน์ที่แท้จริง (UBO)” หมายถึงบุคคลหรือนิติบุคคลที่เป็นเจ้าของหรือมีอำนาจควบคุมอย่างแท้จริงเหนือบริษัทในเครือของบริษัทต่างชาติซึ่งตั้งอยู่ในสหรัฐฯ ซึ่งได้รับประโยชน์ที่เกี่ยวข้องกับความเป็นเจ้าของหรืออำนาจควบคุมดังกล่าว\n### ง2: คำรับรองและคำรับประกันเพิ่มเติม\nท่านรับรองและรับประกันต่อ TikTok ว่า ท่านไม่มีผู้ได้รับผลประโยชน์ที่แท้จริงซึ่งตั้งอยู่ในประเทศที่ถูกกำหนดของ CFIUS เป็นผู้ถือหุ้นในธุรกิจของท่านในสัดส่วนมากกว่าร้อยละ 25\n### ง3: ข้อตกลงเกี่ยวกับการอนุญาโตตุลาการ\n**ข้อตกลงเกี่ยวกับการอนุญาโตตุลาการ; การสละสิทธิในการดำเนินคดีแบบกลุ่ม – กรุณาอ่านข้อกำหนดส่วนนี้อย่างละเอียด เนื่องจากท่านและ TikTok ตกลงร่วมกันว่าจะสละสิทธิของแต่ละฝ่ายในการระงับข้อพิพาทในศาลโดยผู้พิพากษาหรือคณะลูกขุน และตกลงว่าจะระงับสิทธิเรียกร้องหรือข้อพิพาทใด ๆ ที่มีต่อคู่สัญญาอีกฝ่ายด้วยวิธีอนุญาโตตุลาการซึ่งดำเนินการเป็นรายบุคคล เว้นแต่ตามที่ระบุเป็นอย่างอื่นอย่างชัดแจ้งในหัวข้อนี้ (“สัญญาอนุญาโตตุลาการ”)**\n1. ข้อตกลงว่าจะใช้วิธีอนุญาโตตุลาการที่มีผลผูกพันซึ่งดำเนินการเป็นรายบุคคลระหว่างท่านกับ TikTok\nท่านและ TikTok รวมถึงผู้รับประโยชน์ที่เป็นบุคคลภายนอก ตกลงว่าข้อพิพาท สิทธิเรียกร้อง หรือความขัดแย้งใด ๆ ที่เกิดจากหรือโดยเกี่ยวข้องกับข้อกำหนดฉบับนี้ หรือการมีอยู่ของสัญญา การผิดสัญญา การเลิกสัญญา การบังคับตามข้อกำหนด การตีความ หรือการมีผลสมบูรณ์ของข้อกำหนด จะระงับลงด้วยวิธีอนุญาโตตุลาการที่มีผลผูกพันแทนการระงับข้อพิพาทในศาล\nกระบวนการอนุญาโตตุลาการดังกล่าวจะดำเนินการเป็นรายบุคคลเท่านั้น ท่านและ TikTok ต่างก็สละสิทธิที่จะระงับข้อพิพาทในศาลโดยผู้พิพากษาหรือคณะลูกขุน หรือเข้าร่วมกระบวนการทางกฎหมายในฐานะที่เป็นโจทก์หรือสมาชิกกลุ่มในการดำเนินคดีแบบกลุ่ม การดำเนินคดีแบบรวมกลุ่มผ่านทางผู้แทน (collective proceeding) หรือการรวมพิจารณาคดี (consolidated proceeding) (และเท่าที่กฎหมายอนุญาต การฟ้องคดีโดยผู้แทน) (“การสละสิทธิในการดำเนินคดีแบบกลุ่ม”)\n2. ข้อยกเว้นในการดำเนินกระบวนการอนุญาโตตุลาการ\nโดยไม่คำนึงถึงข้อกำหนดอื่นใดในข้อกำหนดฉบับนี้ ข้อตกลงเกี่ยวกับการอนุญาโตตุลาการนี้ไม่มีข้อกำหนดให้ใช้วิธีอนุญาโตตุลาการกับสิทธิเรียกร้องประเภทต่าง ๆ ต่อไปนี้ (ก) การดำเนินคดีมโนสาเร่เป็นรายบุคคล ซึ่งอยู่ภายในขอบเขตของเขตอำนาจของศาลคดีมโนสาเร่ (ข) คำสั่งให้มีการกระทำ/งดเว้นการกระทำบางอย่างหรือการเยียวยาที่ไม่ใช่ตัวเงินอื่น ๆ เพื่อป้องกันการละเมิด การใช้ในทางที่ผิด หรือการฝ่าฝืนที่เกิดขึ้นจริงหรือมีความเสี่ยงที่จะเกิดขึ้นต่อสิทธิของคู่สัญญาฝ่ายใดฝ่ายหนึ่งในการรักษาข้อมูลไว้เป็นความลับ หรือลิขสิทธิ์ เครื่องหมายการค้า ความลับทางการค้า สิทธิบัตร หรือสิทธิในทรัพย์สินทางปัญญาอื่น ๆ และ (ค) สิทธิเรียกร้องซึ่งอาจไม่ได้อยู่ภายใต้ขอบเขตของกระบวนการอนุญาโตตุลาการตามกฎหมายที่ใช้บังคับทั่วไปกำหนด\n3. กฎหมายและข้อบังคับที่ใช้บังคับ\nคู่สัญญาทั้งสองฝ่ายตกลงและรับทราบว่า ข้อตกลงเกี่ยวกับการอนุญาโตตุลาการนี้เป็นหลักฐานที่แสดงถึงการทำธุรกรรมในการค้าระหว่างรัฐ และข้อ 9 U.S.C. § 1 et seq. ของกฎหมายอนุญาโตตุลาการแห่งสหรัฐ (“กฎหมายอนุญาโตตุลาการแห่งสหรัฐ”) จะมีผลบังคับต่อการตีความและการบังคับใช้ข้อตกลงเกี่ยวกับการอนุญาโตตุลาการฉบับนี้ กระบวนการอนุญาโตตุลาการจะดำเนินการโดยสมาคมอนุญาโตตุลาการแห่งสหรัฐอเมริกา (American Arbitration Association – “AAA”) ตามข้อบังคับอนุญาโตตุลาการของ AAA (“ข้อบังคับของ AAA”) ที่มีผลบังคับในเวลาดังกล่าว และคู่สัญญาทั้งสองฝ่ายตกลงว่า อนุญาโตตุลาการ (“อนุญาโตตุลาการ”) จะมีอำนาจแต่เพียงผู้เดียวในการระงับข้อพิพาทเกี่ยวกับขอบเขตของสิทธิเรียกร้องที่สามารถเข้าสู่กระบวนการอนุญาโตตุลาการได้ รวมถึงข้อพิพาทเกี่ยวกับการตีความ การใช้บังคับ การบังคับใช้ ความสมบูรณ์ หรือการก่อให้เกิดข้อตกลงเกี่ยวกับอนุญาโตตุลาการฉบับนี้ ประเด็นใด ๆ ที่ไม่อยู่ภายใต้บังคับของกฎหมายอนุญาโตตุลาการแห่งสหรัฐและข้อบังคับของ AAA ให้ระงับลงตามกฎหมายของรัฐแคลิฟอร์เนียเท่าที่กฎหมายอนุญาต\n4. ขั้นตอนการดำเนินการ\nคู่สัญญาฝ่ายใดฝ่ายหนึ่งซึ่งประสงค์ที่จะเข้าสู่กระบวนการอนุญาโตตุลาการต้องส่งหนังสือเรียกร้องให้เข้าสู่กระบวนการอนุญาโตตุลาการไปยังคู่สัญญาอีกฝ่ายเป็นลายลักษณ์อักษรตามที่กำหนดในข้อบังคับของ AAA บุคคลที่จะดำเนินการในฐานะอนุญาโตตุลาการอาจเป็น (1) ผู้พิพากษาที่เกษียณอายุแล้ว 1 คน หรือ (2) ทนายความที่มีใบอนุญาตในรัฐแคลิฟอร์เนีย 1 คน ซึ่งเลือกโดยคู่สัญญาทั้งสองฝ่าย (หรือแต่งตั้งโดย AAA หากคู่สัญญาทั้งสองฝ่ายไม่สามารถตกลงกันได้) จากรายชื่ออนุญาโตตุลาการที่ได้รับอนุญาตให้ระงับข้อพิพาททางธุรกิจของ AAA เว้นแต่เมื่อคู่สัญญาทั้งสองฝ่ายตกลงกันเป็นอย่างอื่นหรืออนุญาโตตุลาการกำหนดเป็นอย่างอื่น กระบวนการอนุญาโตตุลาการจะดำเนินการในเคาน์ตีลอสแอนเจลิส แคลิฟอร์เนีย และในการพิจารณาข้อเรียกร้องที่มีจำนวนไม่เกิน 10,000 ดอลลาร์สหรัฐ อนุญาโตตุลาการจะพิจารณาจากเอกสารหลักฐานที่ยื่นโดยคู่สัญญาทั้งสองฝ่ายเท่านั้น อนุญาโตตุลาการจะจัดทำคำชี้ขาดที่สมเหตุสมผลซึ่งถือเป็นที่สุดและมีผลผูกพัน และศาลใดก็ตามที่มีเขตอำนาจสามารถทำคำพิพากษาให้บังคับตามคำชี้ขาดได้\n5. การแยกจากกันได้ของสัญญา\nหากส่วนใดก็ตามของข้อตกลงเกี่ยวกับการอนุญาโตตุลาการฉบับนี้ถูกตัดสินว่าไม่สามารถบังคับใช้ได้หรือไม่ชอบด้วยกฎหมายไม่ว่าด้วยเหตุใดก็ตาม (i) ให้ข้อกำหนดที่ไม่สามารถบังคับใช้ได้หรือไม่ชอบด้วยกฎหมายถูกแยกออกจากข้อตกลงเกี่ยวกับการอนุญาโตตุลาการฉบับนี้ (ii) ส่วนที่เหลือของข้อตกลงเกี่ยวกับการอนุญาโตตุลาการฉบับนี้จะมีผลบังคับอย่างเต็มที่ต่อไป และ (iii) การแยกข้อกำหนดที่ไม่สามารถบังคับใช้ได้หรือไม่ชอบด้วยกฎหมายออกจากข้อตกลงเกี่ยวกับการอนุญาโตตุลาการฉบับนี้จะไม่มีผลกระทบใด ๆ ต่อส่วนที่เหลือของข้อตกลงเกี่ยวกับการอนุญาโตตุลาการฉบับนี้ หรือความสามารถของคู่สัญญาทั้งสองฝ่ายในการบังคับให้มีการดำเนินกระบวนการอนุญาโตตุลาการต่อข้อเรียกร้องใด ๆ ที่ยังคงเหลืออยู่เป็นรายบุคคล อย่างไรก็ตาม มีเงื่อนไขว่า การแยกข้อกำหนดบางส่วนออกจากสัญญาจะไม่ส่งผลให้ข้อกำหนดเรื่องการสละสิทธิในการดำเนินคดีแบบกลุ่มในข้อ 22.IV.ก ถูกแยกออกไปจากข้อตกลงเกี่ยวกับการอนุญาโตตุลาการฉบับนี้ในลักษณะใดก็ตาม อันจะเป็นการอนุญาตให้ดำเนินกระบวนการอนุญาโตตุลาการแบบกลุ่ม ซึ่งเป็นการดำเนินการที่คู่สัญญาทั้งสองฝ่ายได้แสดงเจตจำนงไว้อย่างชัดแจ้งว่าไม่ยินยอมให้ดำเนินการ\n### ง4: การรับชำระเงิน\n1. TikTok อาจใช้ดุลยพินิจของตนแต่เพียงผู้เดียวในการใช้ผู้ให้บริการด้านการชำระเงินที่เป็นบุคคลภายนอก (“ผู้ให้บริการด้านการชำระเงินที่เป็นบุคคลภายนอก”) ในการประมวลผลการชำระเงินหรือการคืนเงินให้ท่าน รับชำระเงินจากผู้ใช้บริการหรือประมวลผลการชำระเงินแก่ผู้ใช้บริการ โอนเงินให้แก่ท่านหรือจากท่าน หรือให้บริการประมวลผลการชำระเงินอื่นใดแก่ท่าน (เรียกรวมกันว่า “บริการด้านการชำระเงิน”)\n2. ในการรับบริการด้านการชำระเงินจากผู้ให้บริการด้านการชำระเงินที่เป็นบุคคลภายนอก ท่านต้องตรวจสอบและตกลงยอมรับสัญญาการให้บริการของผู้ให้บริการที่เป็นบุคคลภายนอกด้านล่างนี้ ตลอดจนข้อกำหนดและเงื่อนไขอื่นใดที่ใช้บังคับกับท่านสำหรับการรับบริการด้านการชำระเงินดังกล่าว ตามที่ผู้ให้บริการด้านการชำระเงินที่เป็นบุคคลภายนอกดังกล่าวอาจปรับปรุงเป็นคราว ๆ ไปโดยขึ้นอยู่กับดุลยพินิจของตนแต่เพียงผู้เดียว\n\n* สัญญา Hyperwallet: ข้[อกำหนดและเงื่อนไขเกี่ยวกับ Hyperwallet](https://pay.hyperwallet.com/hw2web/consumer/page/legalAgreement.xhtml); [นโยบายความเป็นส่วนตัวของ Hyperwallet](https://www.hyperwallet.com/privacy-policy/)\n\n3. ในการที่ TikTok จะดำเนินการเพื่อให้ท่านสามารถรับบริการด้านการชำระเงินจากผู้ให้บริการด้านการชำระเงินที่เป็นบุคคลภายนอกได้ มีเงื่อนไขว่า ท่านต้องตกลงว่าจะมอบข้อมูลที่ถูกต้องและครบถ้วนเกี่ยวกับท่านให้เราเมื่อมีการร้องขอ (รวมถึงข้อมูลระบุตัวตนและเอกสารสนับสนุนใด ๆ ที่ช่วยให้ผู้ให้บริการด้านการชำระเงินที่เป็นบุคคลภายนอกสามารถดำเนินการตรวจสอบวิเคราะห์สถานะลูกค้า) และท่านต้องอนุญาตให้เราแบ่งปันข้อมูลดังกล่าวกับผู้ให้บริการด้านการชำระเงินที่เป็นบุคคลภายนอก รวมทั้งข้อมูลธุรกรรมใด ๆ ที่เกี่ยวข้องกับการใช้บริการด้านการชำระเงินที่จัดหาให้โดยผู้ให้บริการด้านการชำระเงินที่เป็นบุคคลภายนอกดังกล่าว ท่านอนุญาตอย่างชัดแจ้งให้เรามีคำสั่งไปยังผู้ให้บริการด้านการชำระเงินที่เป็นบุคคลภายนอกและแบ่งปันข้อมูลกับผู้ให้บริการด้านการชำระเงินที่เป็นบุคคลภายนอกเกี่ยวกับการชำระเงินสำหรับบริการของพาร์ทเนอร์ของท่าน ตามที่มีความจำเป็นเพื่ออำนวยความสะดวกหรือให้การสนับสนุนสำหรับบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกดังกล่าวมอบแก่ท่าน รวมถึงแต่ไม่จำกัดเพียง\n1) ข้อตกลงส่วนแบ่งรายได้ระหว่างท่านกับผู้ขาย รวมถึงสัดส่วนของเงินที่ได้รับชำระจากผู้ซื้อที่ท่านต้องได้รับ ตามที่มีการตกลงกันระหว่างท่านกับผู้ขาย\n2) ข้อตกลงส่วนแบ่งรายได้ระหว่างท่านกับครีเอเตอร์ รวมถึงเงินที่ต้องได้รับจากครีเอเตอร์ หรือค่าคอมมิชชันที่ต้องจ่ายให้แก่ครีเอเตอร์\n3) คำขอหรือคำสั่งใด ๆ ที่ท่านมีไปถึงผู้ให้บริการด้านการชำระเงินที่เป็นบุคคลภายนอกผ่านทางศูนย์พาร์ทเนอร์ TikTok Shop เพื่อดำเนินการถอนเงินใด ๆ ที่ผู้ให้บริการด้านการชำระเงินที่เป็นบุคคลภายนอกถือไว้ในนามของท่าน\n4) ข้อมูลอื่นใดที่เกี่ยวข้องกับธุรกรรมระหว่างท่านกับผู้ใช้บริการ ซึ่งอาจมีผลกระทบต่อการชำระเงินที่ท่านต้องได้รับหรือที่ท่านต้องชำระ และ\n5) เรื่องอื่นใดที่เกี่ยวข้องกับข้อตกลงระหว่างท่านกับผู้ใช้บริการสำหรับการให้บริการของพาร์ทเนอร์ของท่าน รวมถึงข้อพิพาทหรือการระงับข้อพิพาทระหว่างท่านกับผู้ใช้บริการ ตลอดจนคำสั่ง คำวินิจฉัย คำชี้ขาด หรือคำพิพากษาใด ๆ จากศาลที่มีเขตอำนาจ คณะอนุญาโตตุลาการ หรือหน่วยงานใดหน่วยงานหนึ่ง ซึ่งมีคำสั่งให้ชำระเงิน\n4. หากข้อมูลเกี่ยวกับท่าน ธุรกิจของท่าน หรือข้อตกลงของท่านกับผู้ใช้บริการมีการเปลี่ยนแปลง ท่านต้องแจ้งให้ TikTok ทราบข้อมูลที่แก้ไขให้เป็นปัจจุบันแล้วโดยเร็ว และท่านต้องรับผิดชอบแต่เพียงผู้เดียวสำหรับการสูญเสียใด ๆ ที่เกี่ยวข้องกับการที่ท่านไม่แจ้งให้ TikTok ทราบข้อมูลที่ถูกต้องและเป็นปัจจุบัน เราจะไม่มีความรับผิดต่อท่านสำหรับการสูญเสียใด ๆ ที่เกิดขึ้นจากการผิดสัญญา การผิดนัด หรือการกระทำอื่นใดของผู้ให้บริการด้านการชำระเงินที่เป็นบุคคลภายนอก\n5. ท่านรับทราบและตกลงว่า ท่านจะมีความรับผิดชอบแต่เพียงผู้เดียวและตกลงว่าจะชำระเงินใด ๆ ทั้งปวง รวมถึงแต่ไม่จำกัดเพียงค่าดำเนินการ ที่ต้องชำระแก่ผู้ให้บริการด้านการชำระเงินที่เป็นบุคคลภายนอก ไม่ว่าผู้ให้บริการด้านการชำระเงินที่เป็นบุคคลภายนอกจะเรียกเก็บเงินดังกล่าวจากท่านหรือจาก TikTok ก็ตาม สำหรับบริการด้านการชำระเงินที่ผู้ให้บริการด้านการชำระเงินที่เป็นบุคคลภายนอกดำเนินการให้แก่ท่านเกี่ยวกับบริการของพาร์ทเนอร์ของท่าน นอกจากนี้ ท่านยังตกลงว่า หาก TikTok ชำระเงินใด ๆ ที่ผู้ให้บริการด้านการชำระเงินที่เป็นบุคคลภายนอกเรียกเก็บซึ่งเกี่ยวข้องกับบริการของพาร์ทเนอร์ของท่าน ท่านจะมีความรับผิดชอบอย่างเต็มที่และจะใช้คืนเงินจำนวนดังกล่าวแก่ TikTok\n6. TikTok ไม่มีการให้บริการด้านการชำระเงิน TikTok ให้บริการด้านการจัดการธุรกรรม เทคโนโลยี และการสื่อสาร เพื่อช่วยให้ผู้ให้บริการด้านการชำระเงินที่เป็นบุคคลภายนอกสามารถให้บริการด้านการชำระเงินแก่ท่านได้ บริการดังกล่าวอาจรวมถึงการดำเนินการใด ๆ ต่อไปนี้ (i) เชื่อมต่อท่านกับแพลตฟอร์มของผู้ให้บริการด้านการชำระเงินที่เป็นบุคคลภายนอก เพื่อส่งข้อมูลการลงทะเบียนและข้อมูลธุรกรรม (ii) มอบข้อมูลเกี่ยวกับท่านและธุรกิจของท่าน และการชำระเงินที่เกี่ยวข้องกับบริการของพาร์ทเนอร์ของท่านให้แก่ผู้ให้บริการด้านการชำระเงินที่เป็นบุคคลภายนอก (iii) ให้บริการอินเทอร์เฟสแก่ท่าน เพื่อให้ท่านสามารถดูข้อมูลธุรกรรมและ/หรือข้อมูลบัญชีที่เกี่ยวข้องกับบริการด้านการชำระเงินที่ดำเนินการโดยผู้ให้บริการด้านการชำระเงินที่เป็นบุคคลภายนอกได้ และ (iv) การดำเนินการอื่นใดที่มีความจำเป็น เพื่อให้ผู้ให้บริการด้านการชำระเงินที่เป็นบุคคลภายนอกสามารถให้บริการด้านการชำระเงินได้ ท่านมอบอำนาจที่จำเป็นทั้งปวงแก่ TikTok ในการให้บริการดังกล่าว\n7. ท่านรับทราบและตกลงว่า เงินที่ชำระแก่ท่านอาจถูกอายัด ชำระล่าช้า หรือระงับไว้ตามกฎหมายที่ใช้บังคับ หากท่านละเมิดข้อกำหนดฉบับนี้หรือข้อกำหนดหรือนโยบายที่ใช้บังคับอื่นใดของ TikTok หรือตามข้อกำหนดหรือข้อตกลงใด ๆ ที่ใช้บังคับของผู้ให้บริการด้านการชำระเงินที่เป็นบุคคลภายนอก และ TikTok จะไม่มีความรับผิดหรือความรับผิดชอบใด ๆ ต่อท่านเกี่ยวกับการดำเนินการดังกล่าว นอกจากนี้ ท่านรับทราบและตกลงว่าเงินใด ๆ ที่ถึงกำหนดชำระแก่ท่านสำหรับบริการของพาร์ทเนอร์ของท่านอาจถูกนำไปหักกลบลบหนี้กับเงินใด ๆ ที่ท่านค้างชำระต่อ TikTok หรือผู้ให้บริการด้านการชำระเงินที่เป็นบุคคลภายนอกที่เกี่ยวข้อง รวมถึงสำหรับค่าบริการ ภาษี การปฏิเสธการชำระเงิน การคืนเงิน การชำระเงินเกิน ความผิดพลาดเกี่ยวกับการชำระเงิน ค่าปรับของเครือข่ายการชำระเงิน สินค้าหรือบริการที่ไม่ได้ส่งมอบ และการสูญเสียอื่น ๆ ซึ่งเกี่ยวข้องกับบริการของพาร์ทเนอร์ของท่าน บริการด้านการชำระเงิน หรือผลิตภัณฑ์ TikTok อื่น ๆ หากท่าน หากท่านค้างชำระเงินต่อ TikTok เป็นจำนวนที่มากกว่าเงินที่ค้างชำระต่อท่าน ท่านอนุญาตให้ TikTok เรียกเก็บเงินหรือหักเงินจากบัญชีสำหรับการชำระเงินเพื่อชดใช้จำนวนเงินที่ค้างชำระดังกล่าว\n8. โดยข้อกำหนดฉบับนี้ ท่านแต่งตั้ง TikTok เป็นตัวแทนที่ได้รับอนุญาตของท่านเพื่อวัตถุประสงค์ในการเรียกเก็บเงินจากผู้ใช้บริการสำหรับบริการของพาร์ทเนอร์ของท่านเท่านั้น ไม่ว่าโดยตรงหรือผ่านทางผู้ให้บริการที่ TikTok อาจแต่งตั้งขึ้นตามดุลยพินิจของ TikTok เองแต่เพียงผู้เดียวเพื่อให้บริการด้านการชำระเงิน รวมถึงแต่ไม่จำกัดเพียงผู้ให้บริการด้านการชำระเงินที่เป็นบุคคลภายนอกและบริษัทในเครือของ TikTok ท่านและ TikTok ตกลงว่า ในกรณีที่เกิดเหตุการณ์ที่ไม่มีการส่งมอบเงินจากผู้ใช้บริการโดยไม่ชอบด้วยกฎหมาย ซึ่งเงินดังกล่าวได้ถูกส่งมอบให้แก่และรับไว้โดย TikTok หรือผู้ให้บริการใด ๆ ที่ได้รับอนุญาตโดยชอบตามที่ระบุในวรรคนี้ในฐานะที่เป็นตัวแทนของท่านแล้ว ท่านจะไม่มีสิทธิไล่เบี้ยต่อผู้ใช้บริการสำหรับการไม่นำส่งเงินดังกล่าว และท่านจะมีสิทธิไล่เบี้ยต่อ TikTok แต่เพียงผู้เดียวเท่านั้น เท่าที่กำหนดไว้ตามข้อกำหนดฉบับนี้ เพื่อไม่ให้มีข้อสงสัย การรับเงินจากผู้ใช้บริการผ่านทางบริการด้านการชำระเงิน ไม่ว่าโดย TikTok เองหรือผ่านทางผู้ให้บริการที่ได้รับอนุญาตโดยชอบตามที่ระบุในวรรคนี้ จะถือเป็นการที่ท่านเป็นผู้รับเงินดังกล่าว และเป็นการปฏิบัติหน้าที่ที่ผู้ใช้บริการมีต่อท่านเกี่ยวกับบริการของพาร์ทเนอร์ของท่าน\n9. หากผู้ให้บริการด้านการชำระเงินที่เป็นบุคคลภายนอกปฏิเสธที่จะให้บริการด้านการชำระเงินแก่ท่านไม่ว่าในเวลาใดก็ตาม เราอาจยกเลิกบัญชีศูนย์พาร์ทเนอร์ TikTok Shop ของท่าน และท่านจะไม่ได้รับเงินใด ๆ ที่เกี่ยวข้องกับบริการของพาร์ทเนอร์ของท่าน\n\n",
  "update_time": "1725258100",
  "view_count": 0,
  "prev_document_id": "67bc3cdaa0cc7104ab5f5bad",
  "prev_document_path": "67bc3cdaa0cc7104ab5f5bad",
  "next_document_id": "6718aa3e8ea12f030fddf109",
  "next_document_path": "6718aa3e8ea12f030fddf109",
  "is_api_doc": false,
  "document_id": "66be1c10326d2e0300240ed9",
  "doc_type": 2,
  "keywords": [
    {
      "keyword": "",
      "font_color": "#141414",
      "background_color": "#E6E6E6"
    }
  ]
}